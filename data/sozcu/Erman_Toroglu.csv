Yazar,Ay,Sene,Baslik,Cumle
Erman Toroglu,1,2025,"""Mourinho sağa sola akıl vereceğine...""","Geminin kaptanı Mourinho. Aldığı sarı kartlardan dolayı bu maçta kulübede yok. Fenerbahçe’nin oynayacağı en önemli maçlardan bir tanesi. Mourinho sağa sola akıl verip, rakipleriyle uğraşacağına dört tane sarı kart yemesin de böyle bir maçta gemiyi kaptansız bırakmasın.
Galatasaray kazandıkça sonra oynayan Fenerbahçe için bu maçlar hep köprüden önceki son çıkış. İlk yarı Göztepe istediği gibi oynadı, Fenerbahçe’yi oynatmadı. Top Fenerlilerde gözüktü ama hiçbir zaman Fenerbahçe oyuna hakim olamadı. Şunu özellikle belirtmek lazım; Göztepe gibi takımlara karşı Tadic ve Dzeko’yu beraber oynatamazsınız. Çabuk adamlar lazım, topu iyi kullanan adamlar lazım daha önemlisi fizik olarak müsait oyuncular lazım.
Nitekim ikinci yarıda Tadic’in oyundan çıkmasıyla Fenerbahçe’nin şekli değişti. Bir de öyle bir gol attılar ki argo bir laf vardır ‘Bir şey kaybedeceksen Arap Bağdat’tan gelirmiş.’ O gol hem takımı hem seyirciyi ateşledi. Göztepe defansı öyle hatalar yaptı ki üst üste Fenerbahçe’yi ateşleyen goller geldi.
En-Nesyri enteresan bir oyuncu. O boya ve cüssesine rağmen havaya müthiş yükseliyor. Tabiri caizse adam ‘Fenerbahçe Hava yolları’.
Maç 3-1 devam ediyor, kenar teknik adamlar yani Mourinho yine uyuyor. Onun tribünde olması büyük dezavantaj. Maç 3-1’ken ne lazım. Topa basacak, pas yapacak, rakibi sinirlendirecek adamlar lazım. Kulübede bunlar var. Ama bunu düşünemediler ve 82’de maç 3-2’ye geldi. Son düdüğe kadar stres yaşandı. Hakem açısından çok zor bir maç ama iki takım futbolcuları da art niyetli oynamadılar, futbol oynamaya çalıştılar, birbirlerine saygılı davrandılar. Bu da onun işini kolaylaştırdı.
Göztepe, aklı futbolda olan bir takım. Başka şeyler düşünmüyor. Onun için de hem maçları seyrediliyor hem de seviliyor. Çünkü güzel top oynuyorlar. Fenerbahçe maliyet olarak Göztepe ile kıyaslanamaz ama Fenerbahçe’nin teknik adamı böyle bir maçta sahada yok. Aslında sorun orada. Ama o hâlâ konuşuyor. İlk yarıdaki Fenerbahçe üzerinde ölü toprağı vardı ama ikinci yarıdaki Fenerbahçe 'şampiyonluk yarışında ben de varım' havasında oynadı. Çalışmayan, koşmayan yoktu."
Erman Toroglu,1,2025,Erman Toroğlu: Meler G.Saray'dan sana ne?,"İlk yarıda kötü bir maç. Konya hücumu hiç düşünmüyor. Fenerbahçe ve Galatasaray’la oynayanlar diyorlar ki ‘Biz maçı götürelim 80’e kadar 0-0, 1-0, sonra bir gol bulursak 1 puanı götürürüz.’ İlk yarıda sadece penaltı pozisyonu var. Tabi burada Konyalı stoperin büyük hatası var. Şöyle ki topla rakip arasına girmiyor. Zaten ağır adam. Arkadan gelen Osimhen topu çalayım derken Adil topa vurayım diye Osimhen’in tendonuna tekmeyi geçiriyor. Pozisyon net penaltı. Aslında Halil Umut Meler gibi bir hakemin bunu görmesi gerekir. Halil Umut Meler demişken daha da önemli bir tenkidim var ona.
Ahmed Kutucu oyuna giriyor. Bir dakika sonra sarı kart alıyor, doğru. Dört dakika sonra aynı oyuncuya net bir sarıyı gösterecek yüreği gösteremiyor Halil Umut Meler. Galatasaray’dan futbolcu atarsa herhalde tenkit edilirim diye korkuyor. Ama Halil Umut Meler sen neticeye tesir ediyorsun, Galatasaray’dan sana ne? O zaman aklıma şu geliyor aynı hareketi Konyalı yapsaydı atar mıydı? Bence atardı. Tabiri caizse aklıma şu geliyor: İmam-cemaat meselesi. Halil umut Meler bunu yaparsa diğerleri neler yapmaz. Ama bu çocuğun dayak olayından sonra kimyası bozuldu. Anlamadığım bir başka nokta daha var. Sen Galatasaray takımına geliyorsun, birinci dakikada sarı kart alıyorsun sonra o hareketi yapıyorsun. Atılsan, Galatasaray puan kaybetse ne yapardın? Aynı Kutucu 87’de bu kez elle oynuyor. Bu hareketleri yaparsa Galatasaray bu oyuncudan çok zarar görür.
Yunus’un dirsek-kol karışımında Konyalı futbolcu biraz işi abarttı gibime geliyor. Ona sarı kart gösteren Halil Umut Meler daha sarılık pozisyonlarda gösteremedi. İptal edilen Osimhen’in golü var. Bu pozisyonda ortalanan topa kafayı vuran ofsayt değil onun önün deki oyuncu ofsayt. Bu oyuncu hiç hareketlenmese gol geçerli sayılırdı. Ama topa doğru hareke edince kendine ve takımına avantaj sağlıyor. VAR yorumu böyle yaptı. Bana da uygun geldi.
İkinci yarıda maç biraz hareketleniyor ama Galatasaray yine iyi top oynamadı. Bir de sarı-kırmızılılar Osimhen’e zamanında top atmıyorlar. O yüzden de Osimhen ofsayta düşüyor. Osimhen gibi oyuncun varsa çabuk top atacaksın onun önüne. Zamanında top atsalar çok gol atacak.
Galatasaray seyircisi geçen maç maalesef Muslera’ya haksızlık yaptı. Muslera, bu Galatasaray takımını yıllardır ayakta tutan oyuncu. Kaleci demek yarım takım demektir. Bir maçta hata yaptı diye bu tarz futbolcuyu ıslıklamaya hakkınız yoktu."
Erman Toroglu,1,2025,Erman Toroğlu yazıyor: Yerli VAR çağırabilir miydi?,"İlk 45 dakika şampiyonluğa oynayan değil de orta sıralarda mücadele eden bir Fenerbahçe vardı. ‘Maçı alsak ne olur, almasak ne olur’ havasındalardı. Koca 45 dakikayı boşa geçirdiler. Aynen Galatasaray’ın Hatay’da yaptığı gibi. Rakibi de biraz küçük görmüşler. Öylesine mücadele ediyorlar. Rakip kim olursa olsun bırakın futbolu, sporun her branşında iyi mücadele etmezsen, kazanamazsın. Baktılar ki bu işin şakası yok, ikinci yarıda maça asılmaya başladılar. Zaten oyunun da şekli değişti. Adana Demirspor bir kişi eksik kalınca da ibre olduğu gibi Fenerbahçe’ye döndü. Kırmızı kart pozisyonu öyle bir pozisyon ki ya kırmızı vereceksin ya da hiçbir şey. Hakem, kırmızıdan yana kullandı. Hiçbir şey diyemezsin.
VAR açısından enteresan bir maç izledik. Şimdi ben soruyorum spor kamuoyuna: Yerli bir VAR olsaydı, bu pozisyonlarda hakemi rahat rahat çağırabilir miydi? Şimdi Fener seyircisi hakeme kızıyor iptal etti diye, belki de küfür ediyor. Hakemin ne günahı var? Halil Umut Meler’in görmediğini Danimarkalı VAR ekran başından gördü, cesaretle çağırdı. VAR doğru olanı yaptı, doğru karar verdi. Bizim hakemlerimizde olmayan şey şu: Cesaret! Hem sahada hem VAR’da cesaret olmayınca güven kalmıyor onlara. Güven de kalmayınca iş bu hale geliyor. Aslında hep şunu söyledim hala da söylerim. Bize yabancı hakem değil yabancı VAR’lar lazım. Bu VAR hakemleri en az 2 sene kalmalılar. Hem VAR’da olmalılar hem de VAR yetiştirmeliler. İki sene sonra belki cesaretli VAR’lar bizde de iş yapabilirler. Çünkü artık futbolda VAR hakemden fazla etkili. Çünkü hakemin önünde televizyon yok. Onun televizyonu var.
Aslında hatırlayın, bakın. VAR’ın size çok yabancı olmaması lazım. Neden mi? Yıllarca ben ‘Oynatalım Uğur’ diye yaptım bu işi. Televizyonun başında otur, ileri geri oynat. Ne oldu? Yıllar geçti oraya geldik. Şimdi VAR oynatıyor, oynattırıyor, sonra sahadakini çağırıyor. Yani artık futbolda ‘Oynatalım Uğur’ var, sahadakiler değil. Ama o da yürekli olacak. Veya bol bol yürek yiyecek."
Erman Toroglu,1,2025,G.Saray perişan etti ama böyle bir şey görmedim,"Bu yazıya başladığımda dakika 85’ti ve tabela 1-1’i gösteriyordu ama maçı seyretmeyenlere şunu söyleyebilirim bu dakikaya kadar maçın skorunun Galatasaray lehine 10-2 ya da 12-2 olması gerekirdi. Mübalağa etmiyorum. Bu kadar çok pozisyona girilip bu kadar gol kaçırılan maç bu sene görmedim. İkinci yarı Galatasaray sazı eline aldı, sağdan, soldan, ortadan Hatay’ı perişan etti ama öyle goller kaçırdılar ki seyretmeyenler inanamazlar.
İlk yarıda uyuyan Galatasaraylı oyuncular ikinci yarı baktılar ki pabuç pahalı, gaza bastılar. Gaza basınca da fark meydana çıktı. Ama futbol böyle bir oyun işte. Atamayınca atamıyorsun. İnanın girilen bazı pozisyonlarda topu  dışarı atmak içeri atmaktan daha zordu. Bunun yanında Aboubakar yerine hareketli bir santrfor olsaydı az girdikleri pozisyonları bile gol yapabilirlerdi. Şöyle özetlemek lazım. Bu senenin en renkli maçını izledik.
Böyle bir maç her zaman olmaz. Uzun yıllardır böyle maç seyretmedim. Mertens’e yapılan hareket bence penaltıydı. İlk yarıda Hataylı oyuncunun da koluyla oynadığı hareket bence penaltıydı.
Yerden sekiyor ama resmen eliyle oynadı. İthal VAR’ın çağırmaması da orada enteresan. Hata yapılır ama bu hatayı yeter ki kasıtlı yapmasınlar. Stadı düşünün olduğu gibi dolu. İyi bir takım gelince seyirci de stada geliyor. Galatasaray inatla gol pozisyonlarına girdi. İnatla da kaçırdı. Kaçırdıkça inatlaştı. İnatlaştıkça gerildi. Galatasaray’ın son haftalardaki en etkili silahı olan Yunus hiç yok. O olmayınca işler zorlaşıyor. Sara’yı da çok arıyor Galatasaray.
Hani derler ya 3 olimpiyat, 4 dünya şampiyonluğu gördüm böyle bir şey görmedim. Böyle bir maç izledim. Galatasaraylı bazı futbolcular gece yattıklarında ve sabah kalktıklarında bu maçı sanki rüya gibi hatırlayacaklardır. İnanamayacaklardır."
Erman Toroglu,1,2025,Erman Toroğlu: Böyle penaltı olmaz,"Bu yazıyı yazmaya başladığımda dakikalar 80’i gösteriyordu. Skor 3-2 Fenerbahçe önde. Peki maç nasıl gidiyor? Fenerbahçe biraz daha hücumlara etkili çıkıyor ama her an her şey olur. Dakikalar ilerledikçe sarı-lacivertliler geriledi. O yüzden Fenerbahçe’nin işi garantilemesi için gol bulması lazım bu anlarda. Peki Mourinho ne yaptı? Son 15 dakika takım bunalmış Mourinho hala arkaya, yana oyuncu değiştiriyor. Hayret ediyor insan. Orta sahaya oyuncu alsana kardeşim. Ne düşündüğünü anlamak mümkün değil. Futbolda koşmak önemli. Koşturmak da önemli. Neyi koşturmak? Topu koşturmak. Bir de kalite lazım. Şimdi hepsini beraber genç yaşta bulmak çok zor. Zaten bulsak Avrupa’ya gider. Fenerbahçe’nin attığı 3. golü düşünün. Tadic herkese göstere göstere film çevirir gibi gol attı. Usta işi. Ama işte bu tip topçular bize 24-25’te gelmiyor. İki takımın da defansı yan toplarda çok zayıf. Zaten skoru 2-2’ye getiren bütün goller yan top hatasından oldu. Yani 4 gol. Çağlar gol attı tamam ama golde yaptığı hata affedilir gibi değil. Öyle bir gol yedirirsen iki tane atman lazım.
Bu maç öyle bir maç ki sırat köprüsü gibi. Bu maçta Fenerbahçe’nin yaşayacağı puan kaybı şampiyonluğa havlu atmak demek. Tamam bir devrelik maç var ama 10-11’e çıkacak fark da kolay değil. Adamı psikolojik olarak yıkar. Rakibin kaç maç beraberlik hakkı var. Harca harca bitmez. Bu kötü senaryonun olmaması için Fenerbahçe’nin kazanması gerekiyordu. Bunu da bir şekilde başardılar. Tartışılan pozisyonlar var. Fenerbahçe’nin attığı ikinci golden önce bir kısım seyirci aut bir kısmı korner dedi. Karar doğruydu, pozisyon korner. Hakem atlayabilir ama yukarıdan da VAR acaba üfledi mi? Eğer üflediyse doğru üflemiş. Dzeko’nun topa hamle yaparken rakibin ayağına basmasında kasıt yok, ayağını da kaçıramaz o yüzden kırmızı olmaz. 67. dakikada Kostic’le Prip arasındaki pozisyonda ise öyle penaltı olmaz. Arkadaşlar artık o kadar çok b.kunu çıkartıyoruz ki her pozisyon penaltı her pozisyon faul tartışması. Futbol sert bir oyundur."
Erman Toroglu,1,2025,Osimhen futbol hırsızlığı yaptı!,"Hava da ağır zemin de. Hava ağır derken şundan bahsediyorum; Hem rüzgar var hem yağış var. Yalnız birisi olsa farklı olur. Bu durumda futbolcu yağışı ister, rüzgarı istemez. Yağışta top kontrolü yaparsın ama rüzgarda zorlanırsın. Bu tip sahalarda rüzgarı arkana alarak oynamak iyi gibi zannederler ama bence rüzgara karşı oynamak daha doğru olur.
Galatasaray’ın şekli belli. İyi top yapıyorlar, baskıyı beraber yapıyorlar. Bunu kesik kesik yapıyorlar ama yapıyorlar. Sonuçta rakibi zor pozisyonda yakalıyorlar. Peki Galatasaray bunu yaparken Başakşehir ne yapmalıydı. Hem rüzgar hem yağmur hem de zemin ağır. O zaman topu kendi kalenden uzakta oynayacaksın. Top sana gelene kadar rakibinin hata yapma şansı var. Sen bunu yapmayıp kaleciden oyun kurmaya kalkarsan, on kere kurarsın bir kere kuramazsın o zaman da golü kalende görürsün. Aynen dün akşam olduğu gibi. İkinci yarı Başakşehir hücum etmeyi düşündü. Fizik olarak da fena değiller. Baskılı da oynadılar ama Galatasaray’daki oyuncu kalitesi daha farklıydı haliyle. Öyle olunca da ortaya daha heyecanlı bir oyun çıktı. Maç 2-1 olunca da Galatasaray’da gerginlik başladı.
İki tane pozisyon var. Biri ilk yarıda Galatasaray’ın penaltı beklediği. Ayakla müdahale edebilecekken Başakşehirli oyuncu kafayla vurayım dedi, topu da görmüyordu. Top koluna geldi, istem dışı bir hareketti. Oyuncu topla oynamadı. Bence VAR’ın yorumu doğruydu, hakemi çağırmadı. Fakat ikinci yarıda Osimhen’in pozisyonu net kol. Osimhen koluyla topu çalıyor, bir buçuk pozisyon sonra Galatasaray gol atıyor. Yani futbol hırsızlığı yapan Osimhen topu çalarak, neticeye tesir ediyor. Peki şimdi bin tane yorum yapılacak. Galatasaraylılar farklı Fenerliler farklı.
Arkadaşlar VAR neden var? Adalet sağlamak için. Osimhen’in çaldığı top adaletli ise biz de ‘Evet’ diyelim. Yok adaletsizse haliyle ‘Hayır’ diyeceğiz. Ama maalesef Türkiye’de böyle. Almanya’da bir kent var ya 'Gersenkirchen' diye. Ben onu bizim futbolda değiştiriyorum: 'Yersenkirsen'. Galatasaray’da oyunun yükü futbolculara parçalanıyor. Mümkün olduğu kadar birbirlerine yardım ediyorlar ama sonunda her maçta biri çıkıyor neticeye tesir ediyor. Geçen maçlarda Yunus çok tesir etti. Dün gece de Barış Alper çok iyiydi."
Erman Toroglu,1,2025,Hatadan döndüler,"TFF Başkanı İbrahim Hacıosmanoğlu, ‘VAR yerli olacak’ dediğinde aynı fikirde olmadığımı kendisine söylemiştim. Gelinen noktada, hatadan döndüler. Ben 4-5 senedir yabancı VAR’dan yanayım. Oturduğun yerden pozisyonları göremiyorsan bir sakatlık var. Ya kabiliyetsizsin ya da ince hesap yapıyorsun. Başından beri yabancı VAR’ın gelmesini savunuyorum. Yeni TFF iyi niyetli çalışmalar yaptı, Türk hakemlere sahip çıktı ama onlar bu güveni boşa çıkardı. Yabancı VAR getirme kararı kesinlikle doğrudur. Tabi yalnız VAR değil VAR’da çalışan teknik elemanları da biraz gözetim altına almak lazım. Bazı görüntüler geliyor bazı görüntüler gelmiyor. Bazı görüntüler de bazılarının işine geldiği gibi geliyor veya gelmiyor. Bu olay da en az VAR kadar önemli. Genç hakemler iyi eğitim alırsa 3-4 sene sonra VAR’da Türk hakemleri olabilir ama şu anda değil.
Türkiye Futbol Federasyonu (TFF) hemen hemen her maçta yaşanan hakem hatalarında çözüm için çareyi yabancı VAR hakeminde buldu. İbrahim Hacıosmanoğlu başkanlığındaki yönetim kurulu bugün gerçekleştirilecek toplantının ardından ‘Yabancı VAR’ kararını açıklayacak. Geçen sezon 32. haftadan itibaren kritik maçlarda uygulanan sistem bu sezon ligin kalan bölümünde devreye girecek. Ancak TFF ince eleyip sık dokuyor. Geçen sezon genellikle Portekizli hakemler davet edilirken bu kez daha kaliteli isimlerle anlaşma zemini aranıyor."
Erman Toroglu,1,2025,Bu oyunla konuşmaya hakkın yok,"Fenerbahçe kötü futbol oynuyor bu bir gerçek. Çünkü seyircisi Galatasaray’la karşılaştırma yapıyor. Fenerliler diyorlar ki, ‘Yahu kardeşim bizim takım bir şey oynamıyor, doğru dürüst gol atamıyor.’ Hareketlilik yok. Tamam Galatasaray da çok iyi değil ama onların oynadığı oyun, 90 dakikanın içinde bölüm bölüm keyif veriyor. Fenerbahçe seyircisi o keyfi alamıyor.
Mourinho bazı şeylerde haklı olabilir. Galatasaray’ın maçlarındaki hakem kararlarına tepkisi de olabilir ama senin işin önce takımına iyi futbol oynatmak. Hatay takımının neredeyse yarısı eksik. Hocası yok. 17 yaşındaki stoper Yiğit’le oynuyorlar. Dün iki takım arasında bu kadar fark var mıydı? Birinin para değerine bakıyorsun herhalde 20 misli fark vardır. O zaman senin takımın çıkar çatır çatır top oynar, harika işler yapar. Sen dersin ki ‘Kardeşim ben futbol oynuyorum, gollerimi atıyorum ama Galatasaray’a bak hakemleri arkasına alıp yürüyor.
Benim takımım da iyi futbol oynuyor ama hakemler bana yardım etmiyor.’ O zaman yerden göğe kadar haklı olursun. Sen bir şey oynamıyorsun sonra da konuşuyorsun. Hiçbir şekilde hakkın yok. Bu yazıyı yazmaya başladığımda dakika 86’ydı ve skor 2-1’di. Seyirci ‘Yönetim istifa’ diye bağırıyordu. Bundan sonraki dakikalarda Hatay gol atsa ne olurdu? Veya Fenerbahçe 3’ü atsa Fenerbahçe mutlu mu olacaktı? Hayır! Bu kadar basit.
Bakın hiç teknikten, taktikten bahsedebildik mi? Bahsedemedik. Niye? Çünkü öyle bir teknik, taktik de yok. Fenerbahçe yan top oynuyor, geri pası yapıyor. 20 tane pas yapıyorlar, 10 metre mesafe kat etmiyorlar. Çünkü orta saha ve ileri de alan boşaltacak, yalancı deparlar atacak futbolcuları yok. Hepsi top gelsin oynayayım diyor. Türkçe de bir laf var. Senin anan güzel mi? O zaman bu topu ben de oynarım. Mücadele yok, heyecan yok, hırs yok. İşte Fenerbahçe! Düşünün kendi saha ve seyircisi önünde Fenerbahçe hakemi bile zorlayamıyor. Ne kadar kötü bir futbol oynadığının en güzel anlatımı bu olsa gerek. Hakem yürüye yürüye maç yönetti. Niye koşsun ki? Fenerbahçeli futbolcular koşmazsa o niye koşsun? VAR yardımıyla kazanılan pozisyon net penaltıydı. Galatasaray maçında önceki gün yazdığımız Jacobs-Hugo pozisyonundan bir farkı yoktu."
Erman Toroglu,1,2025,"Cesaretli olun, acımayın","Galatasaray’ın kazandığı penaltı çok su götürür. Bir laf var hani ‘Bu pilav çok su kaldırır’ diye. Bir defa oyuncuların eşleşmesi yanlış. Göztepeli Djalma Silva kısa boylu, uzun boylu Kaan Ayhan ile topa çıkıyor. Kaan Ayhan daha yükseğe sıçrıyor, Djalma yükseğe çıkayım derken eli, kolu Galatasaraylı oyuncunun yüzüne geliyor. Hakem olarak buna oyunda el veriyorsan yani faul veriyorsan o zaman penaltı vereceksin. Ama dünkü hakem oyunu biraz fazlaca kesti. Yani bu pozisyonlarda genelde verdi. O zaman hakeme bir şey diyemezsin. Hakem genç bir hakem, fiziği de iyi ama biraz daha oynatmaya çalışması lazım. Ama şöyle bir pozisyon sana göre-bana göre. Benim oyun anlayışıma göre ben vermem. Çünkü sert oyun, ikili mücadele. Bu tür mücadele İngiltere’de Almanya’da verilir mi? Belki veren olur onu da bilemem.
Sonra Göztepe’nin golü geldi. Romulo, 35 metre top sürdü. Hem de Sanchez arkasındayken. Sanchez topla koşan oyuncuyu yakalayamadı. Zaten Sanchez ve Abdülkerim’in en büyük zaafı bunlar. Arkaya atılan toplarda rakipler kolay gol pozis- yonu buluyor. Gündüz oynanan maçta Başakşehir Teknik Direktörü Çağdaş Atan diyor ki, “Hakem benim oyuncularımı kovaladı. 3 kartı olanlara sarı kart göstererek Galatasaray maçında kasıtlı olarak oynamamaları için uğraştı.” Peki dün Barış Alper hakemin kararını beğenmedi, hakemi alkışladı. Net sarı kart. Kart görse haftaya oynayamayacaktı. Nereden bakarsanız bakın zaten hakemlerimiz burada kaybediyorlar. Kendini alkışlayana acımayacaksınız. Acırsanız acınacak hale düşersiniz. Yaşınız çok genç. Bu yaşta cesaretli olamazsanız, yaşlanınca çok şeyiniz kaybolur. Okan uyandı, bitime on dakika kala Barış’ı oyundan aldı. Okan, hakemden daha iyi pozisyonları kovalamış.
Yunus’un attığı golde özellikle sağ ayağı ile o vuruşu yapması çok güzeldi ama Mertens’in araya bıraktığı top süper kaliteydi. Bütün defansı oyundan düşüren bir toptu. İşte kaliteli oyuncular bir pozisyon buluyor skor değişiyor. Göztepe kalecisinin de hatasını atlamayalım. Takımına ayak uyduramadı. Hava toplarında çok çekingen çıktı. Torreira’nın pozisyonu penaltı değil. Dirseği kapalı. Ama Göztepe’nin 76. dakikadaki atağında Jacobs, Victor Hugo tam topa vuracakken kalçasını koyarak rakibini bozuyor. Bu pozisyon net penaltı.  Galatasaray’ın iptal edilen golünde, VAR inanılmaz uzun sürdü, sonra ofsayt çıktı. Niye o kadar uzun sürdü anlamak mümkün değil. Maç 2-1 ve on dakika uzatma olunca Galatasaray’da panik başladı. Bu maç gösterdi ki Galatasaray fizik olarak hazırlıklı değil. Özellikle Avrupa maçlarında bu onlara çok lazım.  Galatasaray’ın stadında bu seyirci önünde oynamak kolay değil. Göztepe kendi oyununu ortaya koydu, fizik olarak ayakta kaldı. Sonuna kadar mücadele ettiler. Onları da tebrik etmek lazım."
Erman Toroglu,1,2025,İşte yapının özeti bu,"İki grup var: Serdar-Cüneyt Çakırcılar ile karşı taraf. Bunların adamları her yerde. Ya İngiltere-Almanya modeli gelecek ya da Türkiye’deki hakem rezilliği devam edecek.
Hakem işlerinde neler oluyor? ‘Gruplar var’ dediler, ‘Yapılanma var’ dediler. Dediler de dediler… Şimdi şunu söyleyelim; hakemlik şu anda iki gruba ayrılmış durumda.
Serdar Çakır-Cüneyt Çakırcılar ile karşı taraf. Bu yıllardır devam ediyor. İlk grup yani Serdar-Cüneyt grubu kendilerine itaat edecek hakemlerden kurulu bir düzen istediler yıllarca.
Karşı grup da bunlara isyan edip, ‘Genç çocuklar çıksın, hak edenler bu işe devam etsin’ dediler. Bunların basında da adamları var, TFF’de de adamları oldu, kulüplerde de oldu. Hani ‘Yapılanma’ diyorlar ya işte yapılanmanın özeti bu.
Şimdi bu TFF Başkanı bu yapılanmayı parçalamak istiyor. Amma velakin size birkaç örnek daha vereceğim.
Serdar Tatlı MHK’sı, Yusuf Namoğlu MHK’sı, Zekeriya Alp MHK’sı bunu parçalamak istediler. Önce onlar gitti, sonra federasyon başkanları gitti.
Şimdi Hacıosmanoğlu bu sistemi çok doğru işler yaparak değiştirmek istiyor. Hacıosmanoğlu bu yapılanmayı fark etti.
Çünkü bunun içinde kulüpler var. Bombanın pimini çekti, kulüplerin kucağına attı. ‘Bütün yetki sizde olsun’ dedi ve oyun başladı.
Bu iş ya İngiltere, İspanya, Almanya gibi olacak ya da eski sistem sürecek, Türkiye’deki hakem rezilliği devam edecek.
İbrahim Hacıosmanoğlu devam ederse bu iş toparlanır, ammaaaaa Hacıosmanoğlu’nu isyan ettirip gönderirlerse (O meşhur yapının ustaları) tekrar eski sistem devam eder. O zaman da herkese hayırlı işler, bol güneşli günler dilerim.

Beşiktaş’ta enteresan işler oluyor. Türkçe’de bir laf var ya; gelen gideni aratıyor. Düşünün Hasan Arat büyük iddialarla geldi, ‘Onu yapacağım, bunu yapacağım, şöyle-böyle’ dedi.
Onun hakkında da şaibeler çıktı. İşin daha enteresanı, Hasan Arat, Fikret Orman’ı aratır hale geldi. Yani Beşiktaş’taki muazzam orta oyununa dikkat edin. Hasan Arat hâlâ konuşmuyor.
Seçimden önce konuşacaktı, seçimi bahane etti. ‘Seçimden sonra konuşacağım’ dedi. Çok merak ediyorum ne söyleyecek kendisiyle ve ekibiyle alakalı?
ÇÜNKÜ camia Hasan Arat’a çok güvendi ve müthiş bir oyla kazandı. Ama şimdi Hasan Arat’ın uzantılarına inanılmaz bir tokat attı camia. İçeride öyle dedikodular var ki hangisi doğru bilemem.
Ateş olmayan yerden duman çıkmaz. Yakında çok şey etrafa dökülecektir. Yalnız şunu söyleyeyim: Serdal Adalı’nın işi çok çok zor. İnşallah başarılı olur. Çünkü Beşiktaş Türkiye’ye lazım bir camia. Takımıyla ve özellikle seyircisiyle. (Yıllarca bana küfür ettiler. Canları sağ olsun!)

Sergen geldi, Beşiktaş şampiyon oldu. Aboubakar ve uzantılarına rağmen şampiyon oldu. Sergen, Abuobakar ve ekibinden çekmesine ve bunu kulüp başkanına söylemesine rağmen Beşiktaş’ta başka işler uygulandı. Bunlar daha sonra konuşulabilir. Ama şu anda Sergen, kendini uçuruma atmaz. Sağlama alır. Bu yönetimin 5 aylık bir ömrü var. Sonra seçilirse 3 yıl daha kalacak. Şu da
bir gerçek Beşiktaş’ta ‘İkinci Feda Dönemi’ başlayacak. Bu Feda Dönemi’nin sonu inşallah uçurum olmaz. Çünkü sabır lazım. Biz millet olarak da sabırlı değiliz. Ama şu var; Süleyman
Seba’dan sonra gelen başkanlar hep Beşiktaş’tan aldılar. Hiçbir şey vermediler. Altını çizerek söylüyorum. Süleyman Seba’dan sonra Beşiktaş’a tesis, arsa kazandıran başkanlar var mı? Hiç getirmediler, hep götürdüler!

Fenerbahçe Kulübü, Ali Koç döneminde futbolcu satarak çok para kazandı’ diyorlar. Peki alırken ne oldu? 36-37 yaşındaki adamı alırsan elinde patlar.
Şu anda Fenerbahçe kimi satarsa para kazanır, bir düşünün? Ticarette bir olay vardır, alırken kazanırsın satarken değil. Diyeceksiniz ki ‘Onu da mı biliyorsun lan Erman Toroğlu!’ Evet biliyorum çünkü 20 sene kabzımallık yaptım. Patlıcandan biberden özellikle de hıyarlardan iyi anlarım.
Talisca’yı aldığında şampiyon olacak mısın? Galatasaray şampiyon olursa o da elinde patlayacak. O zaman bu kadar para vermeye değer mi? Çünkü Talisca, Avrupa’dan gelmiyor Arabistan’dan geliyor. 3.5 yıllık kontrat ister. Kontrat bitiminde 35 yaşında olacak. O zaman rahmetli Cahit Sıtkı Tarancı aklıma geliyor. Yaş 35 yolun yarısı eder. Ama bizde 38-40 yaşında oynayanlar var futbolu."
Erman Toroglu,2,2025,Hakem konusunda Mourinho'nun yanındayım,"Gelen hakem çok iyi maç idare etti. Hakemin yorumu konusunda Mourinho’nun yanındayım. Yalnız burada önemli nokta şu: Okan Buruk hakemi neden bu kadar kötüledi? Aslında konuşulacak, tartışılacak, üzerinde durulacak olay bu! Bu maçtan sonra Okan bir anda Türk hakemlerine döndü. Her maçtan sonra inanılmaz kötü hakem beyanatları veren Okan, sopanın ucunu görünce yerliye döndü. Peki, Türk hakemliği nasıl veya neden bu halde? Siyaset ve torpil mümkün olduğunca bu işin içine girdi. Bakınız bazı şeyleri tersten düşünürseniz doğruya varırsınız. Yusuf Namoğlu, Zekeriya Alp, Serdar Tatlı ve mevcut başkan Ferhat Gündoğdu ilk döneminde bunlar operasyona başladılar. ‘Operasyon’ derken temizliğe başladılar.
Ne oldu? Önce MHK’ler gitti sonra o federasyonlar. Olay çok net. Temizlik istenmedi. Kimler temizlik istemediyse Türk hakemliğini bu hale getiren onlardır. Bakın ne kadar kolay çıkartıyoruz olayı. Bu takımlar ve yöneticiler belli. Herkes de bunu biliyor. Yüksek sesle konuşan yok. Yusuf Namoğlu, A Spor’dayken Ender’le bizim programımıza geldi. VAR’ı konuştuk, VAR’daki teknik elemanları konuştuk. ‘Oraların temizlenmesi’ lazım dedi Yusuf. O programın tarihini bulun, geçtiğimiz haftaya gelin Konya maçına. TFF Başkanı Hacıosmanoğlu bile söyledi. Yabancı VAR hakemi ısrarla ‘Buradan çiz’ diyor, bizim görevli teknik vatandaş onu yapmıyor, başka işler yapıyor.
Bu şunu gösterir: VAR geldi ama AVAR’a bakmak lazım. Hatta ve hatta DAVAR’a da bakmak lazım. Çünkü DAVAR deyip geçmeyin… Pardon DAVAR mı dedim, AVAR’a.
Ben yabancı VAR’a karşı değilim, yabancı hakeme karşıyım. Ama Okan’ın beyanatlarını gördükten sonra TFF Başkanı olsam sezon sonuna kadar Galatasaray ve Fenerbahçe maçlarına yabancı hakem getiririm. Okan kardeşim beğenmeyecek ama önce takımına futbol oynatacak. Yerli hakemlerle 6 puan önde ama demediğini bırakmadı.
Mourinho bir hata yaptı. Aslında onun söylediği Okan Buruk’aydı. Kamera Okan’ı sık sık zıplarken gösterdi ama o bir kademe daha giderek yedek kulübesi ve maymun sözünü kullandı. Haklı durumda olacağı yerde haksız duruma düştü. Mourinho bilmiyorum Avustralya’ya gitti mi? Gitseydi belki de kanguru diyecekti. Gitmiştir de aklına gelmemiş olabilir kanguru.
Bir lafım da Acun Ilıcalı’ya. Çok güzel bir şey söyledi. ‘Bu maçta hiçbir şey atılmadı, diğer bütün maçlarda Galatasaray seyircisi atıyordu’ dedi. Akıllı davrandılar, atmadılar. Atsalardı hakem içeri girerdi. Maç başlamadan hakemin kafasına 5 dikiş atılıp, 5 doktor getirilerek maçın başlandığını gördüm ben bu ülkede. Bu hakem o maçı oynatmazdı. Şimdi ben Acun’a soruyorum, Galatasaray seyircisi hiçbir şey atmadı ama senin seyircin rakip taraftarın üzerine meşaleler yakıp attı, yangın çıkarmaya çalıştı. Ona ne diyeceksin? O zaman aynaya bakacaksın!
Eskiden bankaları polisler korurdu. Yani bankalar para kazanırdı, polis onları korurdu. Benim vergilerimle maaş alan polisim bankalara hizmet ederdi. Sonra doğru bir kararla polisleri alıp, özel güvenliğe verdiler. Yahu kardeşim sahada 55 bin kişi var 30 bin görevli var. Bu ayıp bir olay. Avrupa’ya yeteri kadar rezil olmuştuk. Bir daha olduk. Neredeyse 1.5 seyirciye bir polis düşüyor. Madem öyle polislerin parasını Galatasaray ve Fenerbahçe ödeyecekler. Sen milyonlarca Euro’yu futbolculara dök, sonra polisi stada dik. Yok ya. ‘Senin anan güzel mi?’ derler adama. Bakın Almanya’da bu polislerin ücretlerini kulüpler ödüyorlar.
Galibiyet ve beraberlik Okan Buruk’un işine gelirdi. Okan, ona göre oynattı. Hedefinde başarılı oldu. Mourinho’nun fazla söz söylemeye hakkı yok. Çünkü o maçı alacaksın. Çünkü rakibin seni kendi sahanda yendi ve teknik direktör sendin. Şimdi olayı başka yere çekip durumu kapatma. Yenseydin şampiyon olacaktın. Net. Şimdi bütün ipler Galatasaray’ın ve Okan’ın elinde. Bundan sonraki maçlarda üç beraberlik ya da iki mağlubiyet hakkı var. Bir de artı 1 var."
Erman Toroglu,2,2025,Ondan sonra Türk hakemlerini beğenmezler,"Aylarca konuşulan maç... Federasyondu, MHK’ydi, iki kulübün yöneticilerinin açıklamaları derken sonunda maç oynandı... Sahanın kenarında çift sıra çevik kuvvet. Ondan sonra da diyoruz ki ‘Neden yabancı hakem geliyor?’ Hiçbir Şampiyonlar Ligi ya da Avrupa maçında böyle polis görebiliyor musunuz? Bunun bizde yapılması doğru çünkü her türlü tehlike olabilir ama böyle abartılı bir görüntüye Avrupa maçlarında rastlayamazsınız.
Hakem Vincic maçı fazla durdurmadan oynatmaya çalıştı. Birkaç pozisyon da kaçırmadı değil ama niyetin oynatmak olunca o kadar kusur kadı kızında da olur.
Maçta kalite var mı? Sıfır! Ondan sonra da Türk hakemlerini beğenmiyorlar hani oynadıkları futbol çok çok üst düzey olur da ha kemler zayıf olur. Aslında bu gelen hakem bu iki takımın oynadığı futbola göre kalite olarak da çok da fazlaydı. Zaten dikkat edin hakem önce kartları kullanmak istemedi ama ne zaman iki takım oyuncuları yoruldular bu sefer kartlar havada uçuşmaya başladı.
Mourinho, Talisca’yı oyuna almakta geç kaldı. Şu bir gerçek eğer maç kazanacaksan forvetlerin hem çabuk olacak hem de süratli. Dzeko kaliteli bir oyuncu ama hücum pozisyonunda depar atarken mevsimler değişiyor, rakip arkadan geliyor önüne geçiyor. Tadic de öyle. En-Nesyri’nin hava hakimiyeti iyi ama o da çok süratli değil. Fenerbahçe çoğu zaman defans yapan bir takım. Rakip defansı açık alanda yakalamak istiyor ama bazı oyuncuları bu sisteme uygun değiller. Beraberlik Galatasaray’a yarıyor ama Fener’e yaramıyor. Ama Fenerbahçe’ye yaramayan bu beraberliğe futbolcular tepki gösteremediler. Mourinho da gösteremedi. Bundan sonra Fenerbahçe’nin şampiyonluk kazanması için Galatasaray’ın ve Okan Buruk’un büyük hatalar yapması lazım. Hakemiyle, yöneticisiyle bu maç çok tartışıldı.
Sonunda ne oldu, dağ fare doğurdu. Sabaha kadar oynansa 0-0 bitecek bir maç. Keçiboynuzu gibi çiğne çiğne ağzında tat kalmaz. Futbolumuz işte bu."
Erman Toroglu,2,2025,Yabancıya da yumruk atsanıza,"Öyle bir toplum olduk ki çok çabuk unutup, saçma sapan yorumlar yapıyoruz. Şimdi bana soruyorlar, “Bu yabancı hakemlerin gelmesi, Türk futbolundaki hakemliğin yara alması değil mi?” Ulan geri zekalılar! Türkiye’yi yurt dışında temsil eden en iyi hakemini bir kulüp başkanı yumrukladı, sonra da tekmelediler. Türk hakemliğini yerlerde sürükleyenler işte bu yöneticiler. O tekmelediğiniz yalnızca Türk hakemi değil, göğsünde FIFA kokartı taşıyan, uluslararası maçlarda üst düzey görev alan bir hakem. Sen o yumruğu, tekmeyi Halil Umut Meler’e değil, TFF’ye ve dolayısıyla UEFA’ya attın… Sonra ‘Neden yabancı hakem geldi?’ diyoruz. Hadi bakalım yiyorsanız, yüreğiniz ne kadar büyükse bilmiyorum gelen yabancıyı da o hale getirsenize bakın ne oluyorsunuz? Bu kulüpler bu hakemleri çok mu düşünüyorlar (!) yoksa bu isimlerin kendilerine çok uğurlu (!) geldiğini mi düşünüyorlar. Onlar akıllılar biz de geri zekalı. gibisiniz, bağırıp çağırıyorsunuz, dışarıda kuzu oluyorsunuz. Bunun Ankaragücüsü veya başkası yok. Hepsi aynılar. Vura vura vura getirdiniz.
Şimdi bazılarınız da diyecek ki ‘Ulan Erman Toroğlu sen de hakemleri tenkit etmiyor musun?’ Ben teknik olarak tenkit ediyorum, bir de bazı hakemlerin bazı konularından dolayı Türki ye’de hakemlik yapmamaları gerektiğini söylüyorum. Bazı hakemler devre dışı bırakılı yor. Bir bakıyorum arkaların da bazı kulüpler var. “Allah Allah"" diyorum. Bu kulüpler bu hakemleri çok mu düşünüyorlar (!) yoksa bu isimlerin kendilerine çok uğurlu (!) geldiğini mi düşünüyorlar. Onlar akıllılar biz de geri zekalı.
Bakınız bu benim tama men tahminim ve yorumum: Fenerbahçe ve Galatasaray başkanları, TFF başkanının davetine uyup gitselerdi, bel ki de perşembe günü maçın hakemi Türk olabilirdi. Ama altını çiziyorum bu benim yorumum. Böyle olmayınca TFF de ‘Madem öyle işte böyle’ dedi. Büyük takımlar şöyledir, iç sahada başka dış sahada başka hakem ister. İç sahada sağı solu oynayan dış sahada erkek gibi yöneten. Öyle MHK olacak kulüplere ‘Beni MHK başkanı yapın size iyi hakem yollayayım’ diyecek. Kavun mu yolluyorsun lan, arkasını koklayıp. Türkiye bugünlere böyle geldi beyler ve bu isimler hâlâ cirit atıyorlar. Yazacaklarım ŞİMDİLİK bu kadar.
Ben Türk olmasından yanaydım. Madem ilk maç Türk hakemle oynandı, ikinci maç da Türk hakemle oynansın. Öyle bir hale geldik ki Türk olursa herhalde cinayet çıkacak. Peki, bunu bu hale getiren kimler? Biz değiliz, kulüpler. Bence TFF de böyle düşündü. “Alın” dedi yabancıyı, “Ne haliniz varsa görün!”"
Erman Toroglu,2,2025,Adı Süper Lig kendisi zavallı,"Dakika 85’te gazeteden Yasin aradı. Dedim ki birkaç dakika sonra yazalım. Çünkü maç iki tarafa da dönebilir. Kapandı, Galatasaray gol attı. Neden bunu söyledim? Bu maç Galatasaray’ın şampiyonluğunda çok önemli bir maç. Yani 3 puandan daha fazlası. Peki Galatasaray takımı şampiyonluğa oynayan bir takım gibi mücadele etti mi? Hayır. Üzerinde ölü toprağı var gibi oynadı. Rizespor golü yedikten sonra gereksiz yere geri çekildi. Mağlup olsan ne olur kardeşim, Galatasaray’a mağlup olursun. Çünkü Galatasaray’ın hali yok. Büyük takıma karşı diğer takımların psikolojik geri çekilme, skoru koruma çabası. Ama işte öyle olunca olmuyor.
Peki nasıl bir maç seyrettik? Rezalet. İki tarafın da oynadığı bir şey yok. Yabancı birisi gelse ve desek ki biri şampiyonluğa oynuyor, diğeri orta sıralarda. Bir daha Türkiye liginden maç seyretmez. Bakıyorum sağdan soldan ne yazarım diye güzel bir şey arıyorum ama bulamıyorum. Hava desen güzel. Zemin desen çok güzel. Yani iki takımın da hiçbir şekilde bir bahaneye sığınacak hali yok. Hakem de neticeye tesir edecek işler yapmadı. O zaman işte La Fontaine’den masallar. Teknik açıdan yazacak bir şey bulamıyorsunuz. Türkiye’de insanları aldatıyorlar. Adını da Süper Lig koymuşlar. Zavallı bir lig.
Galatasaray fizik olarak iyi değil. Ama bu çöküş niye? Şimdi Rizespor diyorsun. Fizik olarak ayakta kalsalar bu Galatasaray’ı yenmemeleri işten değil. Galatasaray’ın Avrupa’daki maçlarını seyrediyoruz. Rakipleri fındık fıstık gibi oynuyorlar. Bizim takımlarda bu korku niye anlamak mümkün değil. Galatasaray’ın üzerine git, onu defans yapmaya zorla. O zaman onun hücum gücünü azaltırsın. Sen defans yaparsan hücum gücünü artırırsın. Yerli teknik adamlar Türkiye’de bir yere kadar teknik direktörlük yapıyorlar. Maalesef Türkiye’de yok.
2-1’den sonra Galatasaray’ın üzerine gidince ne olduğunu gördüler ama atı alan Üsküdar’ı geçti. Korkaksan kazanamazsın."
Erman Toroglu,2,2025,Kötü oynayan var kaçak dövüşen yok!,"Öyle bir maç ki lig şampiyonluğuna tesir edecek. Fenerbahçe’nin puan kaybı yapması dönüm noktası olur. İlk yarıdaki Fenerbahçe, Kasımpaşa’ya pozisyonlar verdi. Sonra Fred’in mükemmel pasından ve Kasımpaşa’nın hatasından bir gol buldu.
Talisca fizik olarak iyi değil, bariz gözüküyor. Dün hiçbir varlık gösteremedi. Oynadığı sürece Fenerbahçe bir eksik oynadı. Aynı cümleyi Mert Hakan için de söyleyebilirim. Etti iki! Böyle olunca Tadic’e yük binmeye başladı.
Onun da işi kolay değil. Tek Tadic olsa diğer on futbolcu onu halledebilirler ama iki oyuncu olmayınca Tadic de oyundan düştü. Kasımpaşa’nın kaybedecek bir şeyi yok. Öyle olunca rahat futbol oynadılar. En Nesyri iyi işler yaptı ama iki yerde onun kalitesin den beklenmeyecek hatalar yaparak net golleri kaçırdı. Ama Fenerbahçe için çok faydalı bir futbolcu. Amrabat, Avrupa maçında da çok iyiydi dün akşam da çok iyiydi. Hem defansı idare ediyor hem de orta sahayı oyuna itiyor.
Böyle olunca Fener bahçe zaman zaman tam saha pres yaptı. Kasımpaşa hücuma çıkamadan topları kapıp hücuma çıktılar. Şimdi iş Fenerbahçe açısından haftaya kaldı. Tabi gözler bugün Rize’de. Rize iyi mücadele eden bir takım, kötü de futbol oynamıyor. Ama Galatasaray’a gücü yetecek mi? Göreceğiz.
Ali Şansalan bu maça verilince çok yorumlar yapıldı. İşin ters yanı şu: 3.5 yıldır bu isme neden Fenerbahçe maçı verilmiyor? Eğer bu hakem sakat bir işe girdiyse hakemliğini bitireceksin. Yok hata yaptıysa (ki her hakem yapabilir) o zaman Fenerbahçe maçına vereceksiniz. Bu federasyon doğru iş yaptı. Hem Oğuzhan Çakır’ı ısrarla Galatasaray maçına verdiler hem de Ali Şansalan’ı bu maça.
Peki Şansalan’a bu olay tesir etti mi? Etmiş ama oranı az. Yani zaman zaman Fenerbahçe ceza sahasına Kasımpaşa gelmese iyi olur havasındaydı. Onları da eski bir hakem olarak iyi (!) idare etti. Fenerbahçe’de kötü oynayan futbolcular var ama hepsi elinden geldiği kadar mücadele ediyorlar, kavga ediyorlar. Kaçak dövüşen oyuncu yok. Mourinho istediklerini takıma yansıtmaya başladı. Kolay değil. Sabredeceğiz, bekleyeceğiz, göreceğiz."
Erman Toroglu,2,2025,Sonucu küçük farklar belirledi,"Kalabalık bir yerde maç izliyorum. Etrafta muhabbet çok fazla ama benim gözüm büyük bir televizyonda. İnsanlara bakıyorum televizyona bakmıyorlar. Haklılar çünkü futbol namına bir şey yok. Tek başıma ben bakıyorum. O da işim icabı.
Koca bir 45 dakika keçiboynuzu gibi. Yani çiğne çiğne ağzındaki tat bir damla. (Ama keçiboynuzu çok da faydalıdır onu da ihmal etmeyin.) Rafa Silva’nın harika pasıyla bütün Beşiktaş defansının diz bağları çözülüyor. Trabzonspor da bu ikramı geri çevirmeyip golünü atı yor. Arkadaşlar, Immobile diye bir oyuncu var. Geçmişte çok iyiydi. Benim babam da gençliğinde yeşil gözlü ve sarışındı ama öldüğünde öyle değildi. Koca 45 dakikada Immobile gezen bir santrfor görüntüsünde. Hani derler ya gezen tavuk eti çok makbul. İyi de gezen Immobile bir türlü yumurtlayamıyor. Koca 45 dakikada da yumurtlayacak pozisyona giremedi. Bir de sürekli hakeme ağlıyor. Ha gezen tavuk Immobile’ye yumurta yaptıracak horoz var mı onu da sormamız lazım.
Maçı seyrederken ve sonrasında şu kanıya vardım: Bizim yerli teknik direktörlerimiz ‘Süper’ dediğimiz Türkiye liginin altındalar. Neden mi? Beşiktaş’ın teknik direktörüne bakıyorum. Şov yapmayan bir adam. Futbolculuğu çok kaliteydi. Maçı çok dikkatli seyrediyor. Hakem olayına falan fazla girmiyor. Doğru yerlerde doğru değişiklikler yapıyor. Beşiktaş çok mu iyi oynadı?
Hayır.
Trabzonspor çok mu kötüydü?
O da hayır.
Beşiktaş, Trabzon’a göre bir tık daha iyi doğru işler yaptı. Bunun da sebebi kenarda duran teknik direktör. Trabzon’un teknik direktörü gerekli yerlerde gerekli işleri yapamadı. Beşiktaş’ınki yaptı. Hani nüans deriz ya. İşte o küçük farkları Beşiktaş’ın teknik direktörü doğru kullandı. Yoksa arada büyük fark yoktu. Futbolcular da hakemi aldatmaya kalkmadılar. Teknik direktörleri de hakemin üzerine yüklenmeye kalkmadılar. Fenerbahçe ve Galatasaray’da olduğu gibi. Maç futbol kuralları çerçevesinde doğru bitti. Herkesin ayağını denk alması lazım. Şampiyon olacağım diye saçma sapan işlere girerseniz yarın kan çıkar. Bu cümlem hem teknik direktörlere hem yöneticilere hem de sahada futbol sahtekarlığı yapan futbolculara. Hepsinin gözlerinden öperim."
Erman Toroglu,2,2025,Yabancı VAR düzgün olursa derbide sorun çıkmaz,"Derbiye yabancı hakem isteme olayı çok farklı bir boyut. Sezon başlamadan kulüpler ve federasyon enine boyuna konuşur, tartışır ve bir karar verilir. ‘Ben istedim yabancı hakem gelsin, ben istedim yabancı VAR gelsin’ diye olmaz. İki takım istese ve anlaşsa bile olay bitmez. O zaman diğer takımlara da hak doğar. Yarın düşme hattındaki takımlar da kritik maçlarda ‘Ben de yabancı hakem istiyorum’ diyecek. Bu iş, bir maçla falan olmaz. Maç oynanırken kural da değişmez. Bu işleri bırakalım. İlk yarıdaki maç yerli hakemle oynandıysa ikinci yarıdaki de yerli ile oynanacak. Burada önemli nokta yabancı VAR. Yabancı VAR düzgün olursa maçtan sakat iş çıkmaz. Şimdi olayın diğer tarafına geçelim. Danimarkalı yabancı VAR geldi. Mertens, hakemi aldatmaya yönelik bir hareket yaptı. Hiç temas yoksa sarı kart gösterilir ama en ufak bir temas varsa ‘Penaltı’ der, geçer gidersin. Ama arkadaşlar kitap her zaman bazı şeyleri yazmaz. O işin yorumu vardır. Mertens rakibin ayağı yerdeyken ayağını takıyor. Buradaki olayda temas var ama centilmenliğe aykırı hareketle temas var. Yani aleyhine endirekt vuruş vereceksin ve sarı kart kullanacaksın. Ama işte kitabı böyle okumazsan hakem de olamazsın, yorumcu da olamazsın.
Bakınız, işin net bir başka tarafı daha var. Pozisyonda yüzde 70 hata VAR’a, yüzde 28 de hakeme verildi. Mübalağa etmiyorum, yüzde 2 Mertens’e kesildi. Ey kamuoyu; Bu Galatasaraylı Mertens olur, Fenerbahçeli Dzeko olur, Beşiktaşlı Beko olur... Bu işi yapanları, yani FUTBOL POZİSYON SAHTEKÂRLARINI kimse niye konuşmuyor? Çünkü onların taraftarı var. Çünkü onlar yalakalar. Ha bire yalıyorlar. Ondan sonra diyoruz ki futbolumuz niye böyle? Hep hakem, rakip futbolcu dersen yurtdışına gidince tokadı yersin. Niye? AZ Alkmaar denen takım fındık fıstık fiyatına futbolculardan kurulmuş, üç ay evvel Fener’e üç çekiyor, üç ay sonra Galatasaray’a dört çekiyor. Biz ne çekiyoruz? Ahh vahh... Bu iki büyük kulüp artık kayıkçı kavgasından vazgeçsinler, insanları bıktırdılar. Allah muhafaza Galatasaray-Fenerbahçe maçını düşünmek dahi istemiyorum. Herkes ayağını denk almalı. Sonra bazı şeyler olursa kimse kimsenin üzerine atmasın.
Yabancı VAR geldi, televizyonun karşısına oturdu. Mertens’in pozisyonunda Danimarkalı, maçın hakemine diyor ki, “Ben gördüm, penaltı”. Peki oradaki iki tane AVAR ne iş yapar? AVAR’lık mı yaparlar yoksa aval aval bakarlar mı? Aval aval bakmışlar. Hayır kardeşim, orada devreye gireceksiniz, hakemi ikaz edeceksiniz. Maksat VAR odasından doğru kararı çıkarmak. Orada oturmak değil. ‘Bak kardeş bunu gördün ama burada bu pozisyon var’ diyeceksiniz. Bunu derseniz başarılı olursunuz, maç almaya devam edersiniz. Eğer demezseniz orada niye oturuyorsunuz. Ceza alır mısınız, almaz mısınız! Bilemem. Ama ceza almanız lazım. Bu işler o kadar kolay değil.
Gazeteleri okuyorum, Okan Hoca 680. galibiyetini aldı, 1500. golünü attı. Peki Okan Hoca’nın 2 yıldır Avrupa’da başarısı ne? Bu kadar para yatırıyorsun Galatasaray kadrosuna, Şampiyonlar Ligi’nde Young Boys’a eleniyorsun. Yani olur şey değil arkadaşlar. Eşyanın tabiatına aykırı. Neymiş Okan Buruk çok başarılı. Bakın bir teknik adam şaşkın ördek gibi olursa her şeyi yapar. Bir futbolcuyu çıkarır, diğerini alırsın, olur. Bir topçun eksilir, birinin yeriyle oynarsın olur ama bir topçuyu çıkarıp, dört topçunun yeriyle oynarsan, bir topçunun yerini değiştirip sekiz futbolcunun yeriyle oynarsanız o zaman teknik adamlığı bırakıp bir restoranda sebze çorbası yapacaksınız. Brokoli, havuç, kereviz, soğan... Hepsini karıştır, üzerine karabiber, kırmızı biber ile karıştır, harika bir çorba olur. Galatasaray’ın AZ Alkmaar maçındaki görüntüsü buydu. Bakınız iyiyken iyiyi konuşacaksınız ama eleştirildiğinizde de bazı gerçekleri kabul edeceksiniz. Yok öyle hep baklava, börek.
Buruk için yazdıklarımı Mourinho için de söylerim ama onun daha ilk yılı. Türkiye’yi yeni yeni tanıyor. Evvelsi gece takımını çok iyi oynattı. Bu kadar eksiğe rağmen... Amrabat çok iyi bir oyuncu. Bence o gece sahanın en iyisiydi. Bu kadar eksiğe rağmen Mourinho maçı çok iyi idare etti. Mourinho maçtan sonra hâlâ tedirgin konuşuyor. Uyanık ve akıllı adam. Fenerbahçe 3 ay evvel AZ Alkmaar’dan 3 yedi. Onun için dikkatli ve akıllı konuşuyor, uçmuyor."
Erman Toroglu,2,2025,Bu iş organize,"Şimdi size bir senaryo yazıyorum: Önemli bir mahalle ve bu önemli mahallede çok önemli kişiler oturuyor. Her tarafta kamera var. Bu kameralar da o mahallenin bağlı olduğu karakoldan seyrediliyor.
Nöbetçi polis seyrederken bir evin soyulduğunu görüyor. Hırsız giriyor, evi soyuyor. Bu senaryoda televizyonu seyreden polis VAR. Devriye gezen polis de hakem. Mahalle de stadyum. Ne yapması lazım? Anons yapıp, devriye gezen polisi hırsıza yönlendirmesi ve yakalatması lazım.
Ama öyle olmuyor. Merkezde oturan polis, hırsızı görmesine rağmen, devriye gezen polisi aramıyor. Buyurun buradan yakın.
Bu bir hata mıdır yoksa bir organize iş midir? Yıllarca bu alemin içindeyim organize bir işe benziyor bana göre. Aksini iddia eden herkesle tartışırım.
Olayın özü şu: Amaç önce MHK’yı sonra TFF Başkanı’nı götürmek. O zaman ben şimdi bir soru yöneltiyorum: Bunlar kim veya kimler? Kapalı zarfla Süper Lig kulüp başkanlarına sorsalar bence doğru cevap çıkar!"
Erman Toroglu,2,2025,Ali Sami Yen izlese ayıp olmuş derdi!,"Kediyi fazla sıkıştırırsan seni tırmalar. İki büyük takım Fenerbahçe ve Galatasaray transferler yapıyorlar, saçma sapan beyanatlar veriyorlar. O, ona ‘Yalancı’ diyor diğeri ‘Ahlaksız’ karşılığını veriyor. Sonra da bir Süper Lig maçında Adana Demirspor Başkanı takımını sahadan çekiyor. Ben bu cümleyi kolay kolay kullanmam. Sahadan çekilme cümlesini. Hep çekilmese daha iyi olur derdim ama bu kadarı da artık fazla.
Ben de bu durumda olsam ve başkan olsam Adana Demirspor’u sahadan çekerdim. Fenerbahçe ve Galatasaray’ın bazı yöneticileri Türkiye’de futbolu ayaklar altına aldılar. Diğer takımların hepsini badem gördüler. Ellerine almışlar kepçeyi, kazandaki çorbaya daldırıp habire içiyorlar, bir de ‘Ah öldüm, öldüm’ diyorlar.
Küçükler de diyor ki ‘O kepçeyi bize ver de biz de biraz ölelim.’ Yani tam Nasrettin hoca işi. İnanın dünkü penaltıyı imkan olsa Galatasaray’ın kurucusu Ali Sami Yen’e göstersek ‘Böyle penaltı olmaz, ayıp olmuş’ derdi. Ama maalesef bizde işler böyle. Hani Almanya'da Gelsenkirchen var ya bizde bu Yersenkirchen.
Ya yiyeceksin ya da soğuk su içeceksin. Fenerbahçe ve Galatasaray zorluyorlar. Bakın burada önemli bir nokta daha var. Hakem bu penaltı pozisyonunu atlayabilir hiçbir şey diyemem. Peki VAR nerede arkadaş? Herhalde Danimarka’da evde uyuyordur. Oh ne ala dünya.
Beyler bakınız altını bin defa çizdim. Ben yabancı hakemle oynadım. Yabancı hakem liglerde tutmaz. VAR hiç tutmaz. Ama bir müddet getirelim dedik ama yine ama diyeceğim. Bunu İspanya, İtalya, Almanya ve İngiltere, dört büyük ligden gelirse kabul ederim. Herhalde tahmin ediyorum dün gece bu pozisyonda VAR tuvalete gitti. Ufak ihtiyacını yaptı desem olmayacak. Mutlak büyüğünü yaptı ki o büyük sahaya tesir etti ve etraf çok koktu.
Böyle yöneticilerimiz olduğu müddetçe bizde tuz da kokar. Bana maç yazısında teknik, taktik diye saçma sapan şeyler sormayın. Alın size maç yazısı. Alayınızın gözlerinden öperim."
Erman Toroglu,2,2025,Erman Toroğlu: G.Saray'ın golünde ofsayt var mı?,"Galatasaray ilk 30 dakika iyi pres yaptı. Tam sahada Gaziantep’e rahat futbol oynatmadı. Kazandığı topları da rahat kullandırmadılar ama sonra bu devam edemedi. Sarı-kırmızılılar hep böyle.
Bir gün önce bakıyorsunuz Fenerbahçe, yarım saat bile olsa bu presi yapamıyor. Ama sonra Galatasaray takım olarak rakibine pozisyon vermeye başlıyor. Rakip biraz daha dişli olsa gol yapar ama o tarz bir rakip değil Gaziantep. Avrupa takımına karşı oynadığın zaman zaten Galatasaray zorlanıyor. Vakit geçtikçe de panik başlıyor. Gaziantep bir ara Galatasaray’ın sol tarafını felç etti.
Onlar da son topları iyi kullanamadılar. Galatasaray son zamanlarda iyi futbol oynamıyor. Diyeceksiniz ki Fener oynuyor mu? O da aynı. Al birini vur ötekine. İkisi heyecan yaratıyor. Oyun kalitesi yok.
Maçta iki tane pozisyon var. Birisi Galatasaray’ın attığı gol. Sarı-kırmızılı futbolcu pasif mi yoksa aktif alanda mı? Buradaki kriterlere baktığımız zaman golün geçerli olması lazım. Atılan şutun mesafesi uzak. Kaleci ve defans topu görüyorlar. Yorum doğru. Ama bir penaltı pozisyonu var. O enteresan. Şimdi diyecekler ki “Top arkadaşından geldi koluna. Kural böyle yazıyor.” Arkadaşlar kural yazar. Ben şimdi soruyorum: Yapılan ortada Galatasaraylı defans oyuncusunun ayakları yerde. Havalanmış olsa kollar havada olsa o zaman bir yerde kabul edebiliriz. Yerdeyseniz kollarınızı o şekilde açamazsınız. Ankara’nın bağları, kaldıramıyorum kolları.
Davinson Sanchez’in kolları çok net açık, topla oynuyor. Hani elektrik çarpar cızzz dersin ya öyle elini çekiyor. Bence penaltı. Ama yorumu öyle yapmadılar.
Barış Alper’in sarı kartında Barış Alper zeminin kurbanı oldu. Torreira’nın sarı kart gördüğü pozisyonda, faulü rakip yapıyor ama ikisine de sarı kart vermem. Galatasaraylı bazı oyuncular da kart ceza sınırındaki limit aşımını iyi kullandılar. Ligin en zayıf takımı Adana Demirspor’a karşı dört Galatasaraylı cezasını çekecek."
Erman Toroglu,2,2025,Erman Toroğlu isyan etti: Eyyamın kralını koklattın,"Bu yazıya başladığımda maçın yasal süresi 83. dakikayı gösteriyordu. Hakem bütün takdir haklarını Fenerbahçe’den yana kullandı. Hani bir-iki tane olur da dersin ki ev sahibi takım. Ama bu tarz hakemlik yapacaksanız daha ilk başlangıçta bu işi bırak kardeşim. Eyyamın kralını koklattın Fener stadında. Ama emin ol karakter olarak nasıl olduğunu Fenerbahçeli futbolcular bile anladılar herhalde.
Sevgili okuyucular neye takıldım biliyor musunuz; Ghezzal yoruldu, hocası doğal olarak oyundan alıyor. Rize 10 kişi o sırada. Ghezzal ağır ağır çıkıyor. Senin uzatma hakkın var zaten. Bırak ağır ağır çıksın. Sürenin sonuna eklersin. Bir de Fenerbahçeli futbolcu onu tahrik ediyor. O tahrikte futbolcu inadına bir şeyler yapar. Onu göremiyorsun. Seyircinin baskısıyla da Ghezzal’e ikinci sarıdan kırmızıyı gösterip Rize’yi 9 kişi bırakıyorsun. Yani balığın kılçığını ayıklıyorsun, o tabağı Fenerbahçe takımının önüne koyuyorsun. Ona da biraz tuz biraz limon sıkıp yemek kalıyor. Ama sarı-lacivertliler onda bile zorlanıyorlar. Sizin ağabeyleriniz de böyleydi sizin gibi kalıntılar da onlardan örnek alıyorlar. Ama bu sene zaten işin cıvatası çıktı. Galatasaray kopmasın, Fenerbahçe takip etsin diye her şey yapılıyor.
Dakika 79, Ghezzal atılıyor. Rize 9 kişi. Maç 10 dakika uzuyor. Yani 20 dakikadan fazla süre var ama Fenerbahçe’nin gözle görülür bir hakimiyeti yok. Doldur-boşalt. Fenerbahçe son derece yanlış oynadı dün gece. Bütün topları aut çizgisine inmeden defansın üzerine kaldırdılar. Rize defansı da çıkıp hepsine vurdu. Belki de bu maçtan sonra boyları 3-4 santim uzamış olarak görürsünüz onları. Sarı-lacivertliler çok ağır oynuyorlar.
Rize ilk yarım saat Fenerbahçe’ye karşı çok çabuk çıkarak onlara zor pozisyonlar yaşattı. Fener’in kazandığı penaltıda Rizeli oyuncu topa hiç bakmıyordu. Oyuna da bakmıyordu. Grekoromen güreş yapar gibi belden yukarı Skriniar’a sarıldı. Top ortalandığı zaman sarılmaya da devam etti ama artık geç kalmıştı. Fenerli futbolcu kendisini yere bırakıverdi. Bu baskıyla bir şey olmayacaktı. Penaltıyı aldılar. Yani Rize defansı için çok acemice bir pozisyondu. Fenerbahçe topa sahip olduğunda arkadan çıkmak istiyor, 10 tane pas yapıyorlar, 5 metre çıkamıyor. Futbolcular diyor ya önümüzdeki maçlara bakacağız diye. Biz de bugünkü Galatasaray maçına bakacağız."
Erman Toroglu,3,2025,"Okan Buruk kenardan izledi, Beşiktaş hak etti","Maç başlıyor, Beşiktaş çok istekli. İkili mücadelelerde basıyorlar, alanları kapatıyorlar, çabuk hücuma çıkıyorlar, ileriye tek top oynuyorlar. Galatasaray’da hareket yok. Biz buradan 1 puanla çıkarsak iyi olur havasındalar. Beşiktaş golü atıyor, pozisyonlara giriyor, Galatasaray’da yine hareket yok.
Teknik adamların bazı önlemler alması lazım rakip takımlar için. Mesela Osimhen için çok fazla bir şey yapmaya gerek yok. Osimhen defansın kucağına geliyor. Rafa Silva öyle değil. Gezen bir oyuncu. Yani bir adam 35 metrede Rafa’yı gölge gibi takip edecek. Defansın kaptanı kimse ikaz edecek. Rafa Silva yürüye yürüye, koşa koşa top oynadı. 45 metre top sürdü, merhaba diyen yok gitti golünü attı. Sanchez, bırakın müdahaleyi ona refakat etti. Sanchez’de de düşüş var. Beşiktaş teknik adamı kenarda daha doğru işler yaptı. Okan hiçbir şey yapmadı. Yahu 1 kişi eksiksin artık 60. dakikayı bekleme. Değiştir çünkü takımın yorgun. Şöyle bir bakıyorum. Galatasaray takımında iyi mücadele eden iyi oynayan bir oyuncu var mı? Yok. Belki biraz Torreira.
Hakeme de biraz şunu söylemek lazım. Diyorlar ya yıldız oyuncuları korumak lazım. Hangi yıldız. O maçta iyi oynayan yıldızı koruyacaksın. Rafa Silva hem yıldız hem de bu maçta iyi oynuyor. Galatasaray’da oyuncular yarım saat onun üzerine oynadılar hakem de seyretti. Galatasaray’ın gördüğü kırmızı kart bariz gol şansı diye geldi ama bence bariz gol şansı yoktu. Çünkü Galatasaray defansı o pozisyonu kesebilirdi. Ama yorumu tersi yaptılar. Atılan oyuncunun zaten daha evvelden bir sarı kart görmesi lazımdı hakem onu atladı.
Semih’e gösterdiği kırmızıyı VAR’a bırakmaması gerekirdi. Takım bir kişi eksik, beraberliği yakalamışsın ve hala çift forvet oynuyorsun. Okan Buruk Galatasaray’ın teknik direktörlüğünü yapamaz. Boyuna pompa yapıyorlar bilmem kaç galibiyet almış, rekorları kırmış. Bırakın bu işleri. Galatasaray kadrosu bu oyunu oynamamalı, bu fizikte ve kondisyonda olmamalı. Galatasaray uzun zamandır futbol oynamadan kazanıyordu. Osimhen’in sırtına binmişlerdi. Osimhen’in de bu maçta gücü yetmedi. Çünkü Beşiktaş, Galatasaray’a göre daha fazla istedi. Doğru ve haklı bir galibiyet aldı."
Erman Toroglu,3,2025,Yesinler seni ve bahaneni kardeş,"İlk 45 dakika gösterdi ki Galatasaray’a bu maçtan ekmek çıkmaz. Zaten ilk yarıda Fenerbahçe ipi çekti. Sarı-lacivertlilerde top daha fazla kalıyor ve rakibe karşı daha etkili oluyorlar. Sebebi basit. Dzeko ve Tadic olmayınca takım süratli oynuyor, herkes boşa çıkıyor. Herkes boşa çıkınca da top atılacak adam sayısı artıyor ve kaliteli oyuncular işi çabuk bitiyor.
Ne olursa olsun Fenerbahçe’nin ilk 11’inde Dzeko-Tadic-Talisca üçlüsünden mutlak surette Talisca olmalı. Çünkü çok yönlü bir oyuncu. Her an her şeyi yapabiliyor ve iyi de mücadele ediyor. Bodrum’un as kalecisi cezalı, diğer iki kalesici de sakat olunca iş 18 yaşındaki dördüncü kaleciye düştü. Bir golde hatası var, diğerlerinde bir şey yapamazdı. Bu maçı kaleciye yıkmak ayıp olur. Onun da bu yaşta bu hatayı yapma hakkı var. Yıllarca tecrübeli kalecilerin nelerini gördük. Bodrum’un rakibi Fenerbahçe değil. Onlar düşme adayı takımlarla mücadele edecek.
Hakem için de çok kolay bir maç geçti. İlk penaltıda VAR’ın olayı zordu. Çünkü çekim çok kötüydü. Onun için de uzun sürdü. VAR çağırmakta haklıydı bence karar da doğruydu. Zaten VAR bu pozisyonlar için var. Oğuz Aydın’ın gidişatı iyi. İnşallah bozulmaz. Bizler pompayı fazla basıyoruz bazen. Ama televizyondan görüldüğü kadarıyla pek de bozulacak birine benzemiyor. İnşallah yanılmayız.
Aslında Bodrum takımının düşme hattında olmaması gerekirdi. İlk teknik direktörü değiştirmeleri, sonra Volkan’ın gelmesi. Bir türlü dikiş tutmadı. Bu teknik adam doğruyu buldu. Çünkü Bodrum takımının özelliği iyi defans yapıp, çabuk kontratağa çıkması. Yani teknik adamın kadroya göre oynatması gerekirdi. Volkan yapamadı. Bu maçtan Galatasaray’a ekmek çıkmadı ama bakalım Beşiktaş-Galatasaray maçından Fenerbahçe’ye ekmek çıkacak mı?
Not 1: Maç başlamadan sahaya kağıt parçaları atıldı. Birileri çıkıp da bu kağıtları temizlettiremedi. Zaten Türk futbolu görsel olarak kötü. Hiç olmazsa sahaları toparlayalım.
Not 2: Bodrum’un son teknik adamı geldikten sonra iyi işler yaptı tamam ama bu maçta tuhaf işler yaptı. En iyi dört oyuncusunu ilk 11’de oynatmadı. Sebebini sormuşlar, cevap daha da enteresan.
Milli takımdan döndükleri için yorgunlarmış. Yesinler seni ve bahaneni kardeş. Zaten kafalar çok karışık. Milletin aklını daha da fazla karıştırmayın."
Erman Toroglu,3,2025,Tribünlere oynama,"Bu hakem yani Yasin Kol, bir evvelki MHK tarafından tukaka yapıldı. Bu MHK ise sahip çıktı, iyi maçlar verdi. O da maçların altından düzgün çıktı. Geçmişte hataları var. Mesela ne? Maç bitiyor, maçtan sonra takımlardan top istiyor. Yahu kardeşim bunu yapma. Nitekim bu konuda epey yara aldı, ben de epey tenkit ettim. Son zamanlarda gördüklerini çalmaya gayret ediyor. Arada bir gereksiz öfkeleniyor. Futbolcular onla oynamaya kalkınca o da futbolcularla oynamaya çalışıyor. Çok tecrübeli değil. Futbolcu senle oynuyorsa sen de onlarla oyna. Ona öyle bir sarı ya da kırmızı göster ki ne futbolcu kımıldayabilsin ne seyirci ne de yönetici.
Beşiktaş yabancı hakem diye tutturdu gidiyor. Beşiktaş’ın 44 puanı var, Galatasaray’ın 71. Çıkar 71’den 44’ü. Ne eder? 27. Sen bu yıl Fener’in Galatasaray’ın yerine kendini koyma. Adana Demirspor’a yenildin. Ha sezon başında da Galatasaray’a 5 attın. Hepsinde de yerli hakemler vardı. Sen futbol oynamaya bak. Dolmabahçe’de, senin seyircinin önün de hiçbir hakem aleyhine düdük çalamaz. Sen futbol oyna, çatır çatır gollerini at, çıkar kazanırsın. Şimdiden bahane etmeye kalkma. Seneye düzgün bir Beşiktaş takımı hazırlayın, şampiyonluğa oynayın. Beşiktaş olarak sen yoksun ortada, Trabzon yok hepimizi ve milleti Fener ve Galatasaray’a mahkum ettiniz. Bunun da suçlusu sizsiniz, biz değiliz. Biz sizin şampiyonluk mücadelesinde olmanızı istiyoruz. Hangi hakem gelirse gelsin sen topunu oyna ama tribüne oynama. Çünkü gerçekler acıdır."
Erman Toroglu,3,2025,"Samsun ligi bitirdi, G.Saray çok rahat ipi göğüsler","Koca bir 45 dakika geçti, Fenerbahçe’nin hiçbir etkisi yok. Sarı-lacivertliler normal bir lig maçı oynuyorlar sanki. Tamam bu bir lig maçı ama normal bir maç asla değil. Çünkü beraberlik bile Fenerbahçe’yi ağaçtan düşürecek.
İlk 45 dakikada yürüyenler var: Talisca, Dzeko, Tadic. Bu üçlüden oynatacaksan Talisca’yı tercih ederim diğer ikisini değil. Ama Mourinho Tadic’i oyunda tuttu. İkinci 45 dakika Fenerbahçe için kader dakikalarına döndü. Samsunspor 60-70 dakika iyi mücadele etti ama sonra son 15-20 dakika inanılmaz defansa çekildiler.
Tabi bunda 10 kişi kalmalarının etkisi var. Atılan oyuncusunun sarı kartı var. Hocasının onu oyundan alması lazımdı, almadı o da atıldı. Bazı arkadaşlar diyorlar ki hakemin kolundan yavaşça tuttu. Hayır arkadaş hakemin koluna dokunmayacaksın. Dokunursan sarı kart görürsün. Zaten bunun yüzünden hakemler Türkiye’de tukaka oldular.
Fenerbahçe takımı ilk yarı Dzeko ve Tadic’in sahada olmasıyla 9 kişi oynamıştı. 75. dakikada Samsunlu oyuncu atıldı, ondan sonraki dakikalarda Samsun 10 kişi oynadı ama Fenerbahçe sayısal üstünlüğüne rağmen yine de maçı döndüremedi.
Aut çizgisine inmeden yapılan ortalar Samsun takımının çok işine geldi. Son dakikalarda da kaleci Okan sahneye çıktı. Bence bu Samsun Fenerbahçe’yi de bitirdi ligi de bitirdi. Bundan sonra sarı-lacivertlilerin işi çok zor hatta mucizelere kaldı.
Galatasaray çok büyük hata yapmazsa bundan sonra rahat rahat ipi göğüsler. Çünkü sarı-kırmızılıların önünde iki tane maç var. O iki maçı da alırlarsa şampiyonluğu da net bitirmiş olacaklar. Fenerbahçe 90 dakika boyunca kötü futbol oynadı. Hiçbir şekilleri yoktu.
Demek ki Glasgow maçı hem fiziksel hem zihinsel olarak yormuş. Çünkü maçtan evvel Mourinho’nun ve Fenerbahçeli futbolcuların konuşmalarını dinledim yüzlerinde mutsuzluk ifadesi vardı, bu da sahaya tesir etti.
Sahada fazla futbol olmayınca yazı yazarken de patinaj yapıyoruz haliyle. Koca 90 dakikada hani şöyle şahane dediğimiz indirmeler, bindirmeler, şutlar, verkaçlar... Hiçbirisi yok. Şampiyonluğa oynayan takımın bu olmaması gerekir. Maç bittikten sonra bazı Fenerbahçeli futbolcular Samsunlu oyunculara saldırdılar.
Yahu kardeşim maçtan sonra saldıracağınıza maçın içinde saldırıp yenseydiniz ya! Maç bitince seyirciye gaz vermek için o hareketleri yapıyorsunuz ama artık Türkiye’de bunları millet yemiyor. Bunlar ucuz kahramanlıklar."
Erman Toroglu,3,2025,Osimhen resmen lokomotif,"Galatasaray transferlere büyük para harcıyor. Bir kısmı tutuyor, bazıları da hiç tutmuyor. Bu bardağın boş tarafı. Bir de doluya bakalım. İki tane hücumcu aldılar. Biri Icardi diğeri Osimhen. İkisi de takımları için bence yarım takım değerince oyuncular. Icardi, Osimhen’e göre çok daha farklı bir oyuncu. Yalnız hücumcu olarak değil oyun kurucu olarak hem de takıma liderlik yaparak çok önemliydi. Osimhen resmen lokomotif. Bütün katarları çekiyor. Allah muhafaza Osimhen sakatlansa Galatasaray’ın şampiyonluk ümidi tehlikeye girer.
Adam gol krallığına gidiyor, pozisyon 2-0 olacak veya olmayacak penaltıda topu Morata’ya bırakıyor. Çünkü ‘Ben tek başıma iyi işler yapıyorum ama biz ikimiz bir olursak Galatasaray için çok daha iyi olur’ diyor ve onun da moral bulmasını sağlıyor. Bir elin nesi var, iki elin sesi var tekerlemesi gibi.
Sarı-kırmızılılar ilk yarıda maçı bitirdiler. Antalya, Galatasaray’a çerez gibi geldi. Aman aman bir futbol mu oynadı Galatasaray? Hayır. Normal bir mücadele ettiler. Kalite olarak rakibinden çok üstündü ve rahat rahat galip geldi.
Osimhen para olarak üst düzey bir oyuncu ama sahada verdiği mücadele bence 22 futbolcunun en iyisi. Boşuna bu değerleri kazanmıyorlar. Tabi bir gerçek de şu var, Osimhen Türkiye’de iş yapıyor ama Avrupa’da tek başına Galatasaray’ı kurtaramadı. Yanına başka Osimhen’ler lazım Avrupa için.
Aslında Okan, Osimhen’i oyundan almakta geç kaldı. Saçma sapan bir ikili mücadelede sarı kart veya bir ikili mücadelede sakatlık yaşama riski vardı Beşiktaş derbisi öncesinde. İkinci yarıya başla, beş dakika sonra seyirciye de alkışlatarak oyundan al. İlk yarıda alma. Seyirciyle kontak noktasını sağla. Davinson çok rahat oynadı. Rakip de zayıf olunca şov yaptı. Böyle leblebi takımları yakalarsan yaparsın.
Galatasaraylılar tedirginlerdi ama puan farkı çift haneye çıkınca psikolojik olarak Galatasaray öne geçti. Çift haneli rakamlar ekonomide işe yaramıyor ama futbolda iyi oluyor."
Erman Toroglu,3,2025,"Beşiktaş'a yerli olsa ne olur, yabancı olsa ne olur?","Galatasaray-Fenerbahçe maçına yabancı hakem geldi. Yıllar sonra bir ilk. Ben yabancı hakemle oynadım. Hiçbir avantajı yok. Hatta dezavantajı var. Ama geldi. O zamanki şartlar şimdikiyle bir değil.
Galatasaray-Fenerbahçe arasındaki maç çok farklı bir maçtı. Maçtan önce iki takımın teknik direktörleri ve yöneticilerinin beyanatlarıyla çarşı-pazar karıştı. Düşünün statta 50 bin seyirci var. 35 bin güvenlikçi! Öyle bir maç oynandı ve hiçbir sorun çıkmadan maç bitti. Niye? Çünkü yapılacak en ufak bir harekette gelen FIFA hakemi olduğu için gelecek ceza da büyük olacaktı. Bizim takımlarımızın dışarıya karşı saygıları var ama içeriye karşı saygıları yok.
Şimdi Beşiktaş, Trabzon kendilerini Fener’le, Galatasaray’la aynı görüyorlar. Yahu Beşiktaş, şu anda liderden 24 puan geridesin. Neyin yabancısını istiyorsun, niye seyirciye oynuyorsun? Ne olursa olsun Türkiye’de yıllardır Fener-Galatasaray maçları hakemler için 5 yıldızlık maçlardır. Beşiktaş derbileri dörder yıldız. Bu hiç değişmedi. Ey Beşiktaşlılar bu ne zaman değişir biliyor musunuz? Metin, Ali, Feyyazlar olsaydı, yıllarca şampiyon olsaydınız o zaman buna hakkınız vardı. Şu anda size yerli olsa ne olur, yabancı olsa ne olur! Bakınız bazen bu söylediklerim ters geliyor ama yıllardır bu alemin içindeyiz. Yüz üzerinden hesaplarsak Fener ve Galatasaray 35’erden 70 yapar. 20 Beşiktaş olur. Ne yaptı 90. 4-5 Trabzon olur, geri kalan da Anadolu takımları. Bu, bir gerçektir.
Maçlardan sonra gazetelere bakın. Ana sayfalarda ya Galatasaray vardır ya Fener. Beşiktaş’ın ana sayfaya geçtiği zaman çok azdır. Bazı şeyleri istemek için bazı şeyleri yapacaksınız. Vermeden almak Allah’a mahsustur. Seyirciye oynamayın. Bir de şu var: Galatasaray takımına yıllardır yerli de beğendiremedik yabancı da. Fener maçına yabancı geldi, dört dörtlük idare etti. Teknik direktörü hiç memnun kalmadı, bir anda yerli istemeye başladılar. Siz yıllardır yabancı  istiyordunuz. 10 yılda Galatasaray 5 kere şampiyon olmuş. Hangi hakemlerle, yerli hakemlerle. 10 yılda Fenerbahçe hiç şampiyon olamamış. Hangi hakemlerle, yerli hakemlerle. Kimin ağlaması lazım? Fener’in. Kimin dert yanmaması lazım? Galatasaray’ın. Beyler, milleti aldatmaya kalkmayınız, geçiniz.
Türkiye Kupası’ndaki Fenerbahçe-Galatasaray maçını yerliler yönetsin. Çünkü Galatasaraylı yöneticiler yabancı hakemi beğenmediler. Kendileri söylediler. Biz değil! Yerliler daha iyiyse alın size yerli. Tepe tepe kullanın. Nasıl olsa yabancıyı beğenmiyorsunuz.
Yabancı hakem, yabancı VAR. Bütün liglerin ikinci yarıları oynanıyor.  Adam aptal mı sana iyisini göndersin! Ben yıllarca kabzımallık yaptım. Müstahsiller kirazın iyisini üste koyarlardı, altına ikinciyi, üçüncüyü. Kirazın iyisini sahibi yer, ikinciyi-üçüncüyü sana yedirir. Aptal mı birinciyi sana yedirsin? Ne yabancı VAR ne yabancı hakem. Bize yabancı yöneticiler lazım. İthal yöneticiler."
Erman Toroglu,3,2025,Şampiyonluk heyecanı ve hırsı yok,"İlk yarı Galatasaray top oynuyor ama ileriye değil yana, geriye. Çift santrfor, kenarlarda da iki adam etti dört. Rakip de altı kişiyle ceza alanında, etti on. Dönecek yer yok. Galatasaray fazla çizgilere inmeden orta atıyor, Alanya defansı uzaklaştırıyor.
Alanyaspor beş tane top kaptı kontratağa çıkmak için, beşini de Galatasaray’a verdi. Galatasaray’da şampiyonluğa giden takımın heyecanı, isteği, hırsı yok. Çok farklı olması lazım. İkinci yarıda baktılar ki pabuç pahalı biraz daha hareketlendiler. Ama maçın neticesine Alanya kalecisi Ertuğrul tesir etti. İlk şutu elinden kaçırmaması veya uzaklaştırması gerekirdi. İkinci pozisyonda da altı pasa düşen topta Osimhen’e kafa vurdurmaması gerekirdi. 2-1’den sonra Galatasaray biraz rahatladı, pozisyonlar da buldu. En rahatını Osimhen bulsa da dışarı attı.
Bu şunu gösteriyor; Osimhen faydalı oyuncu, rakibi yıpratıyor, çabuk bir oyuncu ama hiçbir zaman bir Icardi değil. Icardi hem oynuyordu hem de oynatıyordu. Alanyaspor eski Alanyaspor değil. Aslında bulundukları yer de tehlikeli. İki takım arasında kalite olarak büyük fark var ama dün gece Galatasaray rakibine bu farkı hissettirmedi. Sadece kazandılar. Diyeceksiniz ki ‘Şampiyonluğa gidiyor, gerginlik var.’ Ne olursa olsun daha farklı futbol oynaması gerekirdi sarı-kırmızılıların. Hakeme dün geceki idaresinden sonra kimsenin bir şey söylememesi gerekir.
Ama Okan yine beğenmedi. Okan yerliyi de beğenmiyor, yabancıyı da beğenmiyor. Bazen yabancı hakem istiyor, bazen yerli. Bir karar verse de hepimiz kurtulsak. Günay’ın yaptığı büyük sorumsuzluk. Sen maçta oynamadan devre arasında kırmızı kart görüyorsun ve yedek kulübesine başka kaleci yok. Muslera sakatlansa ya da atılsa ne olacak? Büyük takım kadrosundasın ama bu hareketinle öyle gözüküyor ki küçük düşünüyorsun. Kırmızının hiçbir bahanesi yok. Tabi o tünelde neler oldu, orada olan temsilci neler yazacak merak ediyorum. Galatasaray iyi futbol oynamadan kazandı. ‘Bizim için üç puan önemliydi’ diyecek Galatasaraylılar da. Orada da haklısınız."
Erman Toroglu,3,2025,"Aslan Buruk'u aradı, Fener Mourinho'yu aramadı","Galatasaray yönetimi; TFF Başkanı, Tahkim, Disiplin derken sahadaki takım puan kaybediyor. Çünkü sahada olması gereken teknik adamları ceza almış tribünde. Takımın sahada başı yok. Özellikle ilk yarıda Muslera çok iyi işler yapıyor. Şampiyonluğa oynayan takım Galatasaray rakibine 3 gol atıyor ama 3 gol yiyor ve Muslera sahanın en iyi adamı.
O zaman kim hesap verecek? Teknik direktör Okan. O, Mourinho ile uğraşmaktan, Fener’e laf yetiştirmekten kendi işini yapmıyor veya yapamıyor. Onun da sorumlusu tabii ki yönetim kurulu. Ne derler ‘Balık baştan kokar’. Kasımpaşa-Galatasaray maçı güzel bir maç oldu. Zaten 6 gol olması güzel olduğunu gösteriyor. İki taraftan biri kazansa diğerine yazık olurdu. Maçın hakkı beraberlikti öyle de bitti.
Cihan Aydın maçtan evvel çok konuşuldu ama güzel bir maç yönetti. Biz öküz altında buzağı arıyoruz her zaman. Biraz daha ilerlesek öküz altında öküz arayacağız. Belki bizim Türk yöneticiler öküz altından inek bile çıkartabilir. O maçtan sonra Fenerbahçeli oyuncular çok istekli ve şevkle Antalyaspor’a karşı mücadele etmeye başladılar. Sonucu da ilk yarıdan aldılar.
Öyle bir ikinci yarı oldu ki Fenerbahçe takımı çok iyi bir idman yaptı. Aslında haklılar da. Perşembe günü Avrupa maçı var. Gaza bassalar belki sakatlık olur, onun için de riske girmediler. Dün Okan’ın sahada olmaması Galatasaray için dezavantaj oldu, Mourinho’nun sahada olmaması Fenerbahçe için fark etmedi. Mehmet Türkmen için de çok kolay maçtı. Bu tip maçlar hakem şansıdır. Arada çok fark var. Zayıf olan takım da art niyetli oynamıyor.
Arkadan gelenin bir avantajı vardır. Öndeki kazandıkça rahatlar ama arkadaki kazandıkça öndeki arkaya bakarsa tökezler. Öndekinin hiç arkaya bakmadan takır takır top oynayıp kazanması lazım ki arkadakinin morali bozulsun. Ama şu andaki görüntüde morali bozulan Galatasaray gibi gözüküyor. Çünkü fazla arkaya bakmaya başladılar. Yöneticiler beyanat verdikçe, futbolcular da geriliyor ve arkaya bakıyor. Profesyonel yönetici o tarz demeç vermez, bilakis alttakine saygı duyduklarını söyleyip onu yumuşatırlar. Bizde nerede öyle yöneticiler, mumla arasan bulamazsın."
Erman Toroglu,4,2025,El elin eşeğini ıslık çalarak ararmış,"Maç başladığında puan durumuna bakıyorum, Galatasaray lider, Fenerbahçe ikinci, Samsunspor da üçüncü. Birinci ile üçüncü arasında 20 puan fark var. İşte ligimizin kalitesi.
Galatasaray’ın rakibi Fenerbahçe ama Fenerbahçe rakibine kendi sahasında iki defa yeniliyor (Biri kupa, biri lig), rakip sahada da berabere kalıyor. Yani sarı-lacivertliler şampiyonluk için yarıştığı rakibine ve üst sıralardaki takımlara bol keseden veriyorlar sonra da diyorlar ki, ‘Samsun iyi takım oynar puan alır, Göztepe iyi takım oynar puan alır.’
Ey Fenerbahçeliler, şunu iyi bilin Türkiye’de atasözleri güzeldir. Size birini hatırlatayım: El, elin eşeğini ıslık çalarak ararmış. Samsunspor da dün ıslık çala çala oynadı. 90 dakika bitse de gitsek diyorlardı neredeyse. Yahu bir takım hiç mi hücum etmeyi düşünmez hiç mi gol atmayı, mücadele etmeyi düşünmez! Olacak şey değil ya. Galatasaray istediği gibi oynadı, maçın ritmini istediği gibi ayarladı ve Samsunspor’u yendi. Bakmayın maçın 2-0 olduğuna. 4-5 fark lazım olsa onu da yapardı. Ya Samsunsporlu futbolcular çok gerildiler ya da bazı şeyleri düşünmek dahi istemiyorum. Düşünün 90 dakikada Muslera’nın yere yattığını görmedim, bir kurtarış yaptığını görmedim. Muslera bazen 35-40 metreye çıkıp Sanchez’in arkasından oyun kurmaya çalıştı.
Bir sporsever olarak iyi mücadele, çatır çutur pozisyonların olacağı bir maç bekliyordum, bir orta oyunu seyrettim. Seyrettirenlerin de canı sağ olsun. Bu kadar insanın stadyumu doldurmasına da günah derim, yazık derim. Böyle bir maçta da hakem zorlanmadı.
Maçın içinden bazı şeyler yazmak geliyor içimden. Şu çok güzeldi bu çok iyiydi diye ama maalesef böyle şeyleri bulamıyorum. Kusura bakmayın bir orta oyunu oynandı, Galatasaray galip geldi. Maçın özeti bu."
Erman Toroglu,4,2025,"""Bu çakma Mourinho mu?"" diyenler bile var!","Mourinho bir takım çıkardı, sanki ‘Galatasaray maçında hata bende değil bu futbolcularda’ der gibi. Ama ilk yarıda hatanın futbolculardan olmadığını anladı. Sonra fabrika ayarlarına geri döndü. İstanbul’da üç büyüklerle oynuyorsanız ve ilk yarıyı da 1-0 önde kapattıysanız hangi takım olursanız olun ikinci yarı ilk 15 dakikayı gol yemeden bitirmelisiniz eğer o sahadan beraberlikle ya da galibiyetle ayrılacaksanız. Ama ikinci yarı başladı, dakika bir gol bir. Trabzonsporlu oyuncunun çok acemice yaptığı bir penaltı. Pozisyon net penaltı çünkü darbe çizginin üzerinde. Çizgiler de bulundukları alana dahil oldukları için Fenerbahçe ilk golü attı.
Bu maç Fenerbahçe için o kadar önemliydi ki dün akşam sahadan puan kaybıyla ayrılsa, sarı-lacivertli camia inanılmaz şeyler yaşayabilirdi. Talisca’nın girmesi işin rengini değiştirdi. Talisca çok kaliteli ve çok değişik bir oyuncu. Her an her şeyi yapabilir. Defans oyuncuları karşılarında Talisca gibi bir oyuncuyu istemezler. Çünkü adam geçiyor, şut atıyor, verkaç yapıyor, alan değiştiriyor. Adamda çok şey var. Nitekim Fenerbahçe’nin de dün gece şeklini değiştirdi.
İlk yarıda Trabzonspor akıllı oynadı. Rakibe ön alanda pres yapıp Fenerbahçe’ye pas yaptırmadılar ama maalesef kadro yapıları farklıydı. Haliyle oyuncu değişiklikleri arka arkaya olunca aradaki fark da açılmaya başladı. İlk yarı inanılmaz bir yağmur ve çok ağır sahada futbol oynandı, iki takım oyuncuları da iyi niyetle mücadele ettiler. Hakem Mehmet Türkmen genelde iyi maç yönetti. Kartları doğru kullandı maçı germedi. Futbolcular da hakemi germediler.
Fenerbahçe çok zor bir virajı ikinci 45 dakikada kolay döndü. Yalnız Mourinho’nun çıkardığı kadro ve bazı değişiklikler maalesef hala tartışılıyor. ‘Bu çakma Mourinho mu?’ diyenler bile var. Hem de Galatasaraylılar tarafından değil Fenerbahçeliler tarafından. Daha lig bitmedi çakma mı değil mi göreceğiz."
Erman Toroglu,4,2025,Cihan Aydın kavgayı görmemiş,"Bir F.Bahçe-G.Saray maçını daha rezil bir şekilde yaşadık. 100 üzerinden futbol yüzde 25 olsun, yüzde 75 rezalet. Peki bunun sebebi ne? Hiç uzatmayayım. Yöneticiler, teknik direktörler ve basın. Basının rolü çok fazla. Çünkü basın, tarafsız olması gerekirken yüzde 100 taraflı hareket ediyor, herkes tribüne oynuyor.
Bir maç düşünün, statta 50 bin kişi var, 40 bin de polis. Yani 1.5 kişiye bir polis düşüyor. Allah’tan var. Niye? Çarşı karıştı değil, saha karıştı, polis girdi ayırdı. Olmasa ne olacaktı siz onu düşünün.
Şimdi işin öteki tarafına gidelim. Yöneticiler, santim santim beyanatlar vererek, metre metre iğrençlikler yapıyorlar. Düşünün, Fenerbahçe’ye Mourinho geliyor. Adamın kariyeri başarılarla dolu ama adam geldikten sonra bize o kadar alışıyor ki o bizi düzelteceğine biz onu düzeltiyoruz. Şimdi Mourinho bir hareket yaptı, gitti Okan’ın burnunu sıktı. Peki, Okan ona bir şey dedi mi ya da bir şey yaptı mı? Siz bu satırları okurken VAR kayıtları lime lime incelenecek. Çünküüüü edindiğim bilgiye göre; Mourinho-Okan diyaloğunu hakem raporunda yazamamış, ‘Sırtım dönüktü, arkamda kaldıkları için göremedim’ demiş. O zaman bu iş VAR’a kalıyor. VAR’a kalırsak da Allah’a mı kalırız, bilmiyorum. Bir gol verdiler ofsayt mı değil mi? Yüz bin kere iddia ediyorum ofsayt. Ama hiç fark etmiyor.
Biz Mourinho’yu niye getirdik? Futbolumuzu birkaç basamak yukarı çıkarsın diye. O, Okan’la dalaşmaya
başladı. Okan’ı kendi yanına çekeceğine, Okan’ın kalitesine indi. Bakınız Okan hiçbir şekilde kendisini kurtaramaz. Düşünün Ali Sami Yen’de Fenerbahçe takımına küfrediliyor, taraftarla birlikte küfre tempo tutuyor. Hakem doğru bir karar veriyor, ‘Sen bir daha buraya gelemezsin’ diyor. Başka kulüplerde çalışırken de neler söylüyor neler. Bu ekol böyle. Emre de böyle Fatih Terim de böyleydi. 
O zaman biz neyi tartışacağız. Mourinho doğru mu yaptı? Hayır. Okan, aylardır ne yapıyor? Hâlâ iddia ediyorum Okan Galatasaray’ın teknik direktörü değil. Bu takıma futbol oynatamıyor. Young Boys’a elendi, Kupa 2’de de elendi. Futbolcular isterlerse maçları çeviriyorlar. O paraları alan futbolcular da müsaade edin de çevirsinler. Fenerbahçe’ye dönüyorum Ali Koç, futbolu bilen insanlarla çalışmıyor. ‘Sen ağamsın, paşamsın, çok büyüksün’ diyen insanlarla çalışıyor. Onun da sonu işte böyle oluyor. “Parayla saadet olmaz” diye bir şarkı vardır, hatırlayın. Futbolda da olmuyor. Bilirsen saadete ulaşırsın, bilemezsen nal toplarsın.
Bu alemde kimse masum değil. Mourinho, Okan’ın burnunu sıkıyor, ben zannettim ki tribünden birisi ateş etti. Yakışmıyor. O kadar çok şey yakışmıyor ki sahalara. Hangisini saysam hikaye. Okan gidiyor, Mourinho’nun suratına bakarak hakemlere ‘Çok iyi maç idare ettiniz’ diyor. Tahrik orada başlıyor. Ondan sonra da herhalde bir-iki el hareketi yapıyor sonra da Mourinho burnunu sıkıyor. Mourinho’nun da
konuşacak hâli yok. Bu kadar para harcanan takıma biraz top oynat kardeş. Geldiğin süreye bak oynattığın futbola bak. Hiç de ağlama. Öyle bir maça çıktın ki, Beşiktaş mağlubiyetinden sonra tartışılan Okan Buruk ve Galatasaray yönetimini kurtardın. Senin takımın hem kötü mücadele etti hem bir halt oynamadı.
Futbolumuzda tenkit ettiğimiz yerler var tabi. Benim görüp de hoşuma giden şey de var. Mesela ne? Beşiktaş’ın yeni aldığı teknik direktörün sahada duruşu, hareketleri, verdiği beyanatlar ders niteliğinde. Düşünün, üç resmi yan yana koyun. Hangisine tam puan verirsiniz diye sorun. Bir tek Beşiktaş teknik direktörüne tam puan veririm.
Dünkü bebe Yunus, Beşiktaş maçından sonra ne dedi, “Türkiye’nin en büyük takımını yendiler ondan sevinmeleri normal.” Daha dur Yunus, karşındaki takım Beşiktaş. Orada kimler oynadı biliyor musun? Bu kafadaki futbolcular yüzünden futbolumuz da ilerleyemez. Ama ben suçu Beşiktaş’ta ve Trabzon’da buluyorum. Bizi bu Galatasaray ve Fenerbahçe’ye mahkum ettiler. Filler tepişir çimlere yazık olur. Bizi bu iki takıma mahkum ettiğiniz için Beşiktaş ve Trabzon sizlere yazıklar olsun."
Erman Toroglu,4,2025,Farklı bitebilirdi Galatasaray turu hak etti,"Bir 45 dakika düşünün Galatasaray müthiş futbol oynuyor. Son 2-3 ayın en iyi Galatasaray’ı. Alan boşaltıyorlar, pres yapıyorlar, boşa çıkıyorlar, rakipten top kapıp yine hücuma çıkıyorlar. Yani futbol için her şeyi yapıyorlar. Nitekim 2-0 öne geçiyorlar. Farkı açabilirler ama kolay girdikleri pozisyonları kolay harcıyorlar. İlk yarı bitiyor derken ofsayt mı değil mi bir gol var. Çıplak gözle baktığımızda pozisyon ofsayt gözüküyor. Fenerli oyuncu hem topun ilerisinde hem rakibin. Görünen o ama yarı otomatik dedikleri bir sistem var. Aynı anda o işaretliyormuş diğeri işaretliyormuş, ofsayt mı değil mi bakıyorlarmış. Gözüme mi inanayım gelen gol kararına mı inanayım? Yıllarca bu pozisyonlarda içeride neler yapıldığını bildiğim için ne çizgiler çizildiği, overlok çizgileri çizildiği için tuhaf bir pozisyon.
İkinci yarı Fenerbahçe biraz daha derli toplu ama çok etkili değiller. Zorlama futbol oynuyorlar. Galatasaray yine top yapıyor bu kez kontrataklara çıkıyorlar. Vakit ilerledikçe sarı-kırmızılılarda yorgunluk başlıyor. Mourinho oyuncu değişikliği ile etkili olmaya çalışıyor ama yine olamıyorlar. İş sinirli bir havaya bürünüyor. Galatasaray taraftarları tribüne meşale sokmuş, bunlar nasıl giriyor. Çarşı karışıyor. Allah’tan bu kadar polis var da olaya el koyuyorlar. Saha içinde de saha dışında da. Herhalde bizden başka ülke yoktur polisin el koyduğu.
Yaşanan olaylardan sonra resmi polisin müdahalesi ile oyun tekrar başladı ama Fenerbahçe’nin gayreti maçı döndürmeye yetmedi. Ama şu var ikinci yarıdaki Fenerbahçe de tat vermedi. İlk yarıdaki Galatasaray kupada turu geçti.
İkinci 45 dakika futbol biraz vardı, olay çok vardı. Aslında bunlar da Fenerbahçe’ye çok yaramadı. Peki maçın finalinde ne yazalım derseniz turu Galatasaray hak etti.
Beşiktaş’tan ligde büyük yara alan Galatasaray’ın halinden Mourinho’lu Fenerbahçe faydalanamadı. O zaman şampiyonluk mu derseniz? Çok zor derim. Zaten şu fikirdeyim. Fener zor şampiyon olur. Eğer Fenerbahçe şampiyon olacaksa bu Fenerbahçe’nin gayretiyle değil Galatasaray’ın ve Okan’ın yapacağı büyük hatalardan olur. Bu kadar net."
Erman Toroglu,12,2024,Ya devrim olacak ya da sistem değişecek,"Türkiye’de bitmeyen senfoni hakem işi. Şunu açıklıkla ve net olarak söyleyebilirim, hakem hataları kulüplere de yarıyor, televizyonculara da yarıyor, gazetecilere de yarıyor. Hepsi yalan söylüyorlar. ‘Aman’ diyorlar ‘Maçlarda hata olmasın’ ama hata olduğu zaman da hepsi ellerini ovuşturuyor. Hepsi oynuyorlar. Çünkü hakemler iyi olursa onlara iş kalmayacak. Özellikle de yöneticilere... Yaptıkları fiyasko transferler, kulüp kasalarının içlerini boşaltmaları, rakip kulüplere hakaretler, kısacası var oğlu var!
Bugün federasyonda öyle bir toplantı var ki ya olacak ya olacak. Yani bugün ya Türk futbolunda bir devrim olacak, herkesin dili bir yerine kaçacak ya da sistem devam edecek. Biraz istihbarat yaptım. Federasyondan bir grup Almanya ve İngiltere’ye gidip araştırma yaptılar, ciddi şekilde hazırlandılar.
Size kabataslak şöyle anlatayım: Lig bitimine kadar bir ekip kurulacak. Örneğin iki kişi Kulüpler Birliği’nden iki kişi TFF tarafından iki kişi de MHK’dan olacak. 6 ay bunlar ekibi kuracaklar, şirket gibi maçların sorumlusu olacaklar. MHK onlara yardım edecek, hakem yetiştirecek, alt liglerde hakem tayini yapacak. Yani işin hamaliyesi MHK’da olacak, işin vitrin ve tereyağı kısmı kulüplerde olacak.
Şimdi burada sıkı durun. Hani ‘İki kişi Kulüpler Birliği’nden’ dedim ya, iki ya da üç kişi de TFF’den... Aldığım duyuma göre TFF Başkanı demiş ki, “Kardeşim bizim hakkımız olan 2-3 kişiyi de Kulüpler Birliği yollasın, biz elimizi, ayağımızı çekelim. Hakemleri onlar tayin etsinler. UEFA ve FIFA bu işe olmaz derse ben onlara yardım ederim, onların istedikleri adamı ben tayin etmiş gibi altına imza atarım.”
Şimdi merak ediyorum o her maçtan sonra televizyonlara çıkan yönetici ve başkanlar bugün bu teklife ne diyecekler? Size bir şey söyleyeyim mi çoğunluk ‘Evet’ diyecek ama büyük büyük azınlıklar ‘Hayır’ diyecekler. Niye? Çünkü onlar istiyor ki torbanın dışında kalalım, gözükmeyelim ama elimiz torbanın içinde olsun. Bakın beyler kimse kimseyi aldatmasın. Yıllarca ama yıllarca hakem işinde at oynattılar. Bakınız hakem demek hakim demek. Şu andaki ortamda savcı da VAR demek. Eskiden savcılar yoktu. Hakemler vardı. Ama şimdi VAR geldi, yani savcılar. Eğer ben futboldaki savcı ve hakimi araklarsam yani hakimi ve VAR’ı, kimse benim önümde duramaz. Biraz da takımım iyiyse herkesi badem yaparım.
Bakınız yıllar önce Bursaspor şampiyon olduktan sonra Aziz Yıldırım enteresan bir şey söyledi:
“Dört büyükler kendimize gelelim. Eğer bunlar bu şampiyonluklara alışırsa, biz nal toplarız.” Aziz Yıldırım kendileri için olan tehlikeyi o zaman söyledi zaten. Dikkat edin kulüpler borç batağın da ama şirket olup yönetilenler tıkır tıkır işliyor. Bugün ilk 5’te iki büyük takım var, diğer ikisi yok. Şirket kulüpler arttıkça büyükler yandılar. Bugünkü toplantı Türk futbolu için tarihi bir toplantıdır. Kamuoyu dikkatle izlesin. Kimin kıçının-başının oynadığını net görecekler. Zaten bu TFF Başkanı ve MHK Başkanı düzeltemezse bir daha kimse düzeltemez. Bu kadar net.
Kulüpler ve hakemler bir cümle buldular 4-5 sene evvel. Adı ne bu cümlenin? Akademi... X kulübün akademisi, hakemlerin akademisi... İsmi çok güzel ama arka tarafı rezalet. Kulübün A Takımı’na milyonlarca lira verip, hoca alıyorsunuz, altyapıda çalışanlar boğaz tokluğuna... Futbolu ileri ülkelerde bu tam tersi. Altyapılara büyük yatırım yapılıyor. Fazla uzağa gitmeyin, şu anda İspanya Milli Takımı’nı yöneten adam nereden geldi? Federasyon onu en alttan başlattı. Hangi futbolcunun ne yediğini, ne içtiğini, vücut yapısını en iyi o biliyor. Çünkü o futbolcular onun çocukları gibi. O da evin babası. Ondan sonra da İspanya gözü kapalı futbol oynuyor, hepimiz hayran kalıyoruz. Bu kadar basit. Ey kulüpler, ey federasyonlar! Yıllarca bir şey yapamadınız ulan kopya çekmeyi bile beceremediniz."
Erman Toroglu,12,2024,Lig bitiyor mu!,"Yazıya şöyle başlarsam bence çok doğru olur. Süper Lig’de ilk yarının en iyi futbolcusu kim deseniz? Açık ara Yunus Akgün derim. Barış Alper Yılmaz’dan çok daha etkili. Sarı-kırmızılılarda istikrarlı oynayan ikinci oyuncu Gabriel Sara.
Oyunun ritmini iyi ayarlıyor. Galatasaray, şunu iyi yapıyor. Top rakipteyken hücum presi 6-7 oyuncuyla yapıp, rakip savunmacıyı ileriye uzun vurmaya zorluyor.
Böyle olunca da hava toplarının hemen hemen hepsini alıp tekrar hücuma çıkıyorlar. O zaman ne oluyor? Daha az enerji sarf ediyorlar. Hücuma çıkarken daha güçlü çıkıyorlar.
Böyle olunca da hücumda zaten kaliteli oyuncuları var, çabuk ve çok gol pozisyonu yakalıyorlar. Rakipler bunu Türkiye’de henüz çözemediler.
Çözseler bile buna karşı uygulama yapacak oyuncuları yok veya az.
Galatasaray takımını zorlamak istiyorsan, ayağa top yapıp çabuk top yapıp çabuk çıkacaksın. 
Hücumcularını defans yapmaya zorlayacaksın. O zaman Galatasaray ile baş edersin.
Düşünün Kayserispor bir taç atışı kazanıyor, taç atışını neyle yaparsınız? İki elinizle, ayakla değil. Ama iki elle attığın topu rakibe atarsan ve kontra hücum yersen düşme hattının oralarda gezersin. Kayseri 15-20 dakika takım olarak oynamaya çalıştı, sonra da oyundan düştü.
Maç çok daha farklı bitebilirdi. İşte ligimizin kalitesi bu kadar.
Verilen penaltı pozisyonunda hakem olaya yakındı, kararını penaltıdan yana kullandı. Zaten maçta hakemi zorlayacak hiçbir şey yoktu. Bu pozisyona göre Beşiktaş-Alanya maçındaki penaltı pozisyonu çok daha netti.
Çünkü orada vücuttan ele kola gelen pozisyon yorumunu yapamazsınız. Nereden gelirse gelsin gelsin defans oyuncusu topa elini uzatıp, topla oynadı.
MHK, Mehmet Türkmen’i ön plana çıkardı. Başarılı da oldu. Bunun gibi 3-4 hakem daha bulunursa hakemlik alemi daha doğruya doğru gider.
Ama göreceksiniz bazıları engelleyecek. Çünkü onlar sistemin dışında kalalım ama dışarıdan sistemi biz idare edelim, torbanın dışında kalalım ama elimiz torbanın içinde olsun istiyorlar.
Herkesi aptal, kendilerini akıllı zannediyorlar. Tahmini önümüzdeki hafta şapka düşecek, kel gözükecek.
Yeni bir sistem getirilmeye çalışılıyor, bazıları bu sisteme karşı gelecekler. Ben müneccim değilim ama tecrübelerime güvenirim. O zaman da kimin ne halt olduğunu kamuoyu görecek."
Erman Toroglu,12,2024,Bu oyun ve mücadeleyle şampiyonluk zor,"Galatasaray ve Fenerbahçe şampiyonluğa gidiyorlar. Hangisi şampiyon olurun cevabı: Galatasaray bir adım önde. Ben bu yazıya başladığımda dakika 86’yı gösteriyordu. Şampiyonluğa giden takımın bu tarz mücadele etmemesi lazım. Bir araba düşünün hep 80 km ile gidiyor. Eğer sen iyi şoförsen ve iyi araban varsa süratini 140’a çıkarırsın, 50’ye indirirsin, bir daha tempo verirsin. Ama maalesef sarı-lacivertliler bunu yapamıyorlar. Çok standart bir oyunları var. Rakip dikkatli olup mücadele ederse pozisyona da giriyor gol de atıyor.
Galatasaray’ın Fenerbahçe’den farkı tempoyu istediği şekilde yükseltmesi, düşürmesi. Rakibini yanıltıyor, rakibine hata yaptırıyor Galatasaray. Fenerbahçe’de iyi oyuncular var, iyi güzel de içlerinde birisi var Amrabat, eğer onu çok iyi kontrol edersen, top yaptırmazsan sarı-lacivertlilerin gücü azalıyor. Bazıları koşuyor, mücadele ediyor gözüküyor ama yalan rüzgarı.
Maç zaman zaman bayağı sinirli hale geldi. Hakem dik durmaya çalıştı. Öyle ufak tefek pozisyonlarda da faul düdüğü çalmayan bir hakem tipi. Ama bizde yerlisi de yabancısı da hakemi aldatmak için her şeyi yapıyorlar. Maçta enteresan pozisyonlar oldu. Mesela Eyüplüler Fenerbahçe’nin attığı golde faul diye ısrar ettiler. Bir ikili mücadele Eyüplü Caner, Fenerbahçeli İrfan Can’ın omuzundan aşağı iterken, Fenerli oyuncu da sağ koluyla onun suratına doğru bir hareket yapıyor. Caner’in eli rakibini itiyor, İrfan’ın kolu suratına geldi. Önce top Caner’e geliyor. Madem arkadaşımız yaralandı diyorsunuz o zaman durdurun oyunu.
Bence hakemin devam kararı doğruydu. İkinci yarıda Caner daha ağırını rakibine yaptı, hakem devam ettirdi. Caner’in kalk diye hareketi var.
Ama bir pozisyon var ki affedilir gibi değil. Hakem Eyüp hücumunda devam ettirdi. Bence devam kararı doğruydu ama yardımcı hakem faul diyerek bayrağını kaldırdı. O top da gitti çok düzgün bir gol oldu. Fakat bayrak kalktığı için çok doğru bir golü iptal ettiler. Maçtaki en büyük hata buydu.
Eyüp’ün buz gibi golü güme gitti. Çünkü Eyüplü oyuncu Fenerli oyuncuya faul yapmadı, Fenerli oyuncunun ayağı kaydı, düştü gitti.
Bu oyun ve mücadele ile Fenerbahçe şampiyonluğu hak etmiyor. Şahsi beceri ile devam ediyorlar. Bir gün bir oyuncu çıkıyor diğer gün başka oyuncu. Fenerbahçe hep yan top, yan top, yan top, geri top oynuyor, rakip takım da bu sayede on futbolcuyla defans yapabiliyor. Bu kadar ağır oynarsan fazla bir şey kazanamazsın.
Her geçen hafta ikişer üçer puan kayıpları Fener’i hedeften uzaklaştırıyor. Bu oyunla da normal. Uzatmanın son dakikalarında Allah Fenerbahçe takımını kucakladı, çünkü öyle goller kaçmazdı.
90 dakika bitiminde Mourinho’nun soyunma odasına gidişi bana biraz enteresan geldi. Noel’den sonra ne olur herhalde onları düşünüyordur."
Erman Toroglu,12,2024,Sözcü'de sonunda buluştuk,"Sözcü okurlarına saygılarımla, selamlarımla… Sonunda buluştuk.
Yazarlık hayatıma 1982’de Tercüman Gazetesi’nde başladım. Oradan  Sabah Grubu’na, ardından Hürriyet, sonra tekrar Sabah… Şimdi de Sözcü...
Yani 42 senede 4. yerdeyim. İnşallah burada da bitiririm. Fazla zıplamayı seven birisi değilim. Zaman zaman da bazı insanlara şirin gelmiyorum.
Birilerine yaranmak benim için hiç önemli değil! ‘Her dediğim ve söylediğim doğrudur’ iddiasında da değilim. İnandığım şeyleri tecrübelerime dayanarak dile getiriyorum. Çünkü paramı çalıştığım yerlerden alıyorum. Hayatımı hep çalışarak idame ettirdim. İşimin dışında kimseden para almadım. Kimsenin kölesi de olmadım, köpeği de...
Bu girişten sonra ‘Hoş bulduk’ diyelim. Sadede gelelim, işimize bakalım. 
Yolda yürürken insanlara rastlıyorsunuz, soruyorlar: Fener’in hali ne olacak? Galatasaray şampiyon olur mu? Trabzon’un durumu niye böyle? Beşiktaş’ı söylemeye gerek yok.
Önce Beşiktaş’tan başlayalım: Sevgili Beşiktaşlılar, kulübünüze ne kadar bağlı olduğunuzu herkes biliyor. Yalnız bir gerçek Beşiktaş’ın karşısında dev gibi duruyor: İşiniz çok zor. Bu Ali’nin gelmesi, Veli’nin gelmesiyle olacak iş değil. Yıllar önce söylediğim olayın herhalde ilk ismi siz olacaksınız.
Ne mi olacak? Arap sermayesi gelecek. Aslında ayıp ve utanılacak bir şey değil. Bakınız İngiltere’de en basiti Manchester City. Arap sermayesinden sonra neler oldu?
Dünyanın en iyi stadı Beşiktaş’ın. Dünyayı gezdim bütün statları dolaştım. Seyirci de çok iyi ama maalesef diyorum Süleyman Seba’dan sonra gelen başkanlar bırakın arsa almayı, bina yapmayı, Beşiktaş’a kibrit çöpü kazandırmadılar. Beşiktaş’ın sırtından geçindiler, her haltı yediler, çekip gittiler. Ceremesini taraftar hâlâ çekiyor.
Bir kurtuluş yolu daha var. Rahmi Koç başa geçecek. Beşiktaş’ın zengin ve akil insanlarını toplayacak, kongre falan olmayacak. Beşiktaş’ı bir şirket haline getirecekler, bir genel müdür atanacak. O zaman Beşiktaş 4 ya da 5 yıl sonra ayağa kalkar, önce yürür sonra koşar. Başka kurtuluş yok arkadaşlar.
Ya Arap sermayesi ya da söylediğim ikinci şık. Yönetim kurulu yok, tam profesyoneller yönetecek.
Galatasaray ve Fenerbahçe de borçlarını ödeyemeyecek, göreceksiniz.
Türk futbolunun bitmeyen sorunu: Hakemler!
Futbolcuydum hakemlerden çektim, hakem oldum yine hakemler sorun oldu. Yorumcu oldum yine  hakemler sorun oldu. 
Bakınız VAR geldi, geldiği gün şunu söyledim: ‘Üç büyük takım, VAR’ı istemez. Çünkü onlara avantaj sağlamayacak!’ VAR’ın içine, köküne kadar girdiler. Yalnız oraya girseler iyi, orada görev yapan teknik ekibe bile uzanmaya kalktılar.
Bunun net cevabını MHK Başkanlığı yapan Yusuf Namoğlu şöyle izah etti: “Davulu benim boynuma astılar, tokmağı başkaları vurdu.”
Bakın şimdi nereye geldik, size söyleyeyim: Bu MHK Başkanı doğru işler yapmaya uğraşıyor. 65 yıldır bozuk olan, şaibeli olan bir sistem 6 ayda düzelmez. Bu MHK yurtdışına gitti, oradaki sistemi gördü ve Türkiye’ye getirmeye uğraşıyorlar. Yani hakemlik işi kulüplerle beraber şirketleşmeyle yürütülecek.
Şimdi size altını çizerek bazı şeyler söyleyeceğim. Birkaç kulüp (Bunların içinde büyüklerden bazıları da var) bunu istemeyecekler.
Niye? Çünkü onlar dışarıda kalıp içeriyi idare ettiler. Bunlar mart kedisi gibi.
Size çok basit bir mantıkla yorum yapalım. Son 10 yılda kaç takım şampiyon olmuş bakın. 5 defa Galatasaray, 3 Beşiktaş, 1 Başakşehir ve Trabzon.
Peki, en fazla bağıran takım kim? Galatasaray! Nasıl oluyor anlamak mümkün değil.
Çok merak ediyorum bu yeni getirilecek sisteme göreceksiniz kimler ‘Evet’ diyecek, kimler ‘Hayır’ diyecek?
Hangi takımlar ‘Hayır’ diyeceklerse zaten göreceksiniz torbanın içinde eli olan takımlar onlar olacaklar. Maske düşecek. Şunu net söylüyorum. Bu federasyon başkanı da bu işin altından kalkamazsa bir daha da kimse kalkamaz.
Türkiye ligi şu görüntüyle iki takımlı bir lig… 
Galatasaray daha göze hoş gelen futbol oynuyor. Çok gol yiyip çok atıyorlar. Takım defansı olarak iyi değiller. Fenerbahçe o konuda bir adım önde.
Mourinho daha henüz ‘Ben Mourinho’yum arkadaş’ görüntüsü veremedi. ‘Acaba’ diyorum, telefonlarda yaparız ya ‘kendini yenileme, resetleme’ derler, acaba öyle bir şey mi yapmalı kendisine. Böyle bir şeyi düşündü mü? Çünkü çok fazla akıntıya girerseniz etrafınızı göremezsiniz. Türkiye’deki futbol iklimini Mourinho daha yeni yeni görmeye başladı.
Okan Buruk, kendi lehine olunca ses çıkarmıyor en ufak aleyhte bir olayda ortalığı yangın yerine döndürüyor.
Trabzon hakemlerden şikâyetçi ama “Aldığımız oyuncuları neden oynatamadık veya hangi transferlerde hata yaptık?” diye aynaya bakıyorlar mı acaba?
Mehmet Büyükekşi zamanında o kadar güzel (!) şeyler yaşadık ki başka takımların kurtarılması gerekince Ankaragücü aşağı indi.
Bazı şeylere dikkatle bakınca görürsünüz, akıntıya karşı kürek çekerken değil!"
