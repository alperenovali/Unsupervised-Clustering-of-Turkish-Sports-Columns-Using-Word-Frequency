Yazar,Ay,Sene,Baslik,Cumle
Yasin Yildirim,1,2025,Yuh olsun size,"Fenerbahçe, Fenerbahçe gibi oynamayı düşündüğünde her şey güzel ama bunun dışındaki anlarda işler sarpa sardı. Dünkü maçın özeti buydu. Golü yiyene kadar ve öne geçtikten sonra bu kadar kontrollü oynamanın gereği yoktu.
Jose Mourinho hiç boşuna “Eksiğimiz çok” bahanesine sarılmasın. Midtjylland’ın ilk 11 değeri sadece 20 milyon Euro. En-Nesyri kadar yani. Bir ortada yıkıldıktan sonra ayağa kalkmasını bildi sarı-lacivertiler. Burada da başrolü kaptan Edin Dzeko oynadı. Önce En-Nesyri’ye nefis bir pas bıraktı, Faslı golcü de aynı kalitede bitirdi. İkinci yarının hemen başında bu kez Szymanski’nin ortasında öyle bir ön direk koşusu yaptı ki Dzeko, ders niteliğindeydi.
Öne geçtikten sonra maçı koparamayınca yine bir anlık hatada yıkıldık. 2-2’den sonra 3’ü de yiyebilirdik, ardından galibiyet golünü de atabilirdik. Gitti-geldi yani maç. Bitiş düdüğünün ardından bizim için acı bir bekleyiş başladı. Maç bizim için bitmedi yani. Oturup diğer maçların sonucunu bekledik. Bir gol averajıyla 24. yani play-off için sonuncu olarak bileti cebe koyduk.
Transferde milyonlarca Euro’yu saçan takımlarımız, Avrupa Ligi’nde bu hallere düşüyorsa oturup düşünmeliyiz. Galatasaray 14, Fenerbahçe 24, Beşiktaş 28. sırada bitirecekse Avrupa’nın 2 numaralı kupasının lig aşamasını kapatıp gidelim ışıkları. Yuh olsun size. Türkiye’de ergenleri güldüren sosyal medya göndermeleri, kahve ağzı yönetici atışmaları, VAR bahanelerinin arkasına sığınan teknik direktörlerimizle yola devam. Transferde şampiyonuz ama Avrupa’da buyuz!"
Yasin Yildirim,1,2025,Enerjisini tüketmiş,"Beşiktaş tüm enerjisini dört gün önceki Bilbao maçında tüketmiş gibiydi Antalya önünde. Emre Belözoğlu’nun gelişiyle pas oyununu daha iyi uygulamaya çalışan ev sahibi ekip, özellikle ilk yarıda Beşiktaş’ın topa sahip olmasını ve hızlı hücuma çıkmasını engelledi. Siyah-beyazlıların da zaten buna pek niyeti yok gibiydi. Sahaya enerji koymayan, rakibi sıkıştırmayan Ole Gunnar Solsk- jaer’in Kara Kartal’ı, kısır bir 45 dakika izletti bize. Neredeyse üç pas yapamadı. Chamberlain ile olmuyor, olmayacak. Semih de kafasını kaldırmadığı sürece sadece hamle oyuncusu olabilir. Artık bunları görmesi lazım.
Güçlü olmak Semih gibi oyuncuları bir yere kadar taşır. Oyun görüşü ve tercihler ise yıldız yapar. İkinci yarıda Muçi ve Immobile’nin oyuna girişiyle biraz daha topa sahip olmayı başaran Beşiktaş, Antalya’nın basit top kaybı sonrasında golü buldu. Gedson’un güzel pasında Immobile, sahanın en kısa oyuncularından olan Rafa Silva’ya kafa golü attıracak ustalıkta bir asist yaptı.
Bu gol bile Beşiktaş’ın maçı kazanma iştahını kabartmadı. 6 dakika sonra bir anlık hatayı bu kez Antalya iyi değerlendirdi. Erdal, ceza sahasında soğukkanlı kalıp, Mert’in de yere erken yatmasını iyi değerlendirdi. Genel olarak bakıldığında maçın hakkı da beraberlikti.
Ole Gunner Solskjaer’in çözmesi gereken en önemli konu, oyuncuların maç konsantrasyonunu yükseltmek. Beşiktaş futbolcusu maç seçmez her maçı kazanmak için oynar. Amaçsız kalan takımı oynatmak zordur kabul ama en azından kadro kaliteniz birçok maçı kopartmaya yetecek düzeyde. Karşınızdaki rakiplerin çoğu da bin bir sorunla boğuşan Anadolu takımları."
Yasin Yildirim,1,2025,Final rüyası kurdurur,"Değişimler genelde sancılıdır ama sadece bir hoca değişikliği ile Beşiktaş siyahtan beyaza geçmiş. Nerede Samsun maçındaki Beşiktaş nerede Atletic Bilbao’ya sahayı dar eden Beşiktaş.
Takımları tanımayan biri maçı izlese mavi formalı takımı Avrupa Ligi’nin alt sıralarındaki bir takım, beyaz formalıyı Avrupa Ligi’nin favorisi zanneder. Ole Gunnar Solskjaer, takımın tüm havasını değiştirmiş. Takımın üzerindeki ölü toprağını atmış herkesi yerli yerine koymuş. Rafa 10 numarada olunca 10 numara oynuyor. Rashica hayatının maçını çıkarıyor, Muçi piyasa yapıyor.
Hadi bunlar normal. İspanya Milli Takımı’nın yıldızı Nico Williams, yeteneği küçük yüreği büyük Svensson karşısında nefes alamadı. Taraftarın isyan bayrağını açtığı Masuaku, neler yaptı neler. Premier Lig temposundaki maçta Beşiktaş tek bir an bile geri adım atmadı. Sürekli yardımlaşan, alan daraltan siyah-beyazlılar sahaya yüreğini bıraktı.
Muçi nasıl bir pastı o, Rashica da 90’a astı. Bu gol öz güveni getirmişti. Sonra kim tutar Beşiktaş’ı. İlk yarının son dakikasındaki şanssız gol bile takımı yavaşlatmadı. Müthiş bir kontra takımı olan Beşiktaş, Rafa-Rashica resitali ile İstanbul’a burnu havada gelen İspanyolları bozguna uğrattı. Solskjaer, Beşiktaş’a iyi geldi. Bu oyun bırakın üst tura çıkmayı, San Mames’te final rüyası bile kurdurur."
Yasin Yildirim,1,2025,İyi günde herkes sever,"İstanbul'daki hava durumu, siyah-beyazlı taraftarların efsane ‘Yağmurlu bir günde sevmiştim seni’ bestesini mırıldattı bana. 
Ama yağmurlu bir günde bu kez biraz yalnız bırakmıştı Beşiktaşlılar takımlarını. İyi günde herkes sever, mesele biraz da kötü günde sevdana sahip çıkmak değil mi?
Kasım ayında şampiyonluğa havlu attıktan sonra bitmek bilmez artık o sezon. Ama yine de keyfini çıkarmalı bazı şeylerin. Sırf Mert Günok’u izlemek için bile gidilir Beşiktaş maçlarına. Fredy’nin şutu ve Immobile’nin ters vuruşunda öylesine iki kurtarış yaptı ki kaptan, ‘Ben kaldım kardeş, ben kaldım’ der gibiydi. Kalesini, pamuk ipliğine bağlı bir savunma dörtlüsüne rağmen adı gibi mertçe
savunuyor.
İlk yarıda sağ kanat gıcır gıcır işledi. Rafa’nın müthiş ortasında NDour uçarak ağları buldu. Zaynutdinov’un hat kıran pasında Onur çizgiye inip Immobile’yi topla birlikte ağlarla buluşturdu. Sadece 9 kez ceza sahasında topla buluşup iki gol çıkarmayı başardı Beşiktaş ve haftalar sonra bir maçta 2 farkı yakaladı.
İkinci yarıda tamamen durur mu bir takım? Durdu. Bodrum bastırdı, Beşiktaş izledi. Uzatmada gelen gol sonrası son bölümlerde acı da çekti. Böylesine bir maçta bile hakem tartışılır mı? Tartışılır. Mehmet Türkmen bize bunu gösterdi. 
Genç, sempatik, Mourinho’nun gözdesi Türkmen, VAR’ın uyarısına rağmen, Taylan’ın ayağına basılmasını defalarca izleyip penaltıyı vermedi. Bunu gördükten sonra sadece VAR’ın yabancı olması yetmeyecek gibi."
Yasin Yildirim,2,2025,Ayıkla pirincin taşını,"Süper Lig’e tutunmaya çalışan Konyaspor, pazartesi günü Trabzonspor’la oynayacağı
için Galatasaray maçına yedeklerle çıktı. Sarı-kırmızılılar da Kasımpaşa maçını düşünerek aynı şekilde karşılık verdi. Ama gelin görün ki Galatasaray’ın yedekleri, Süper Lig’de düşmeye oynayan bir takımın yedeklerine bile üstünlük kuramadı. Eğer Galatasaray, Konya’nın yedeklerini
yenebilmek için Osimhen’i sahaya sürüyorsa, ortada ciddi bir sorun var demektir.
Bakıyorum, iş ciddiyeti ile oynayan bir-iki oyuncu dışında kimse yok. Anlamsız paslaşmalar, garip şut ve orta tercihleri derken koca bir maç heba edildi. Galatasaray pozisyona girmeden maçı bitirdi!
Mertens şartel indirmiş, futbola küsmüş gibi. O, böyle takılmaya devam ederse Galatasaray şampiyonluk yarışında da su kaynatır, benden söylemesi. Yunus biraz kıpırdandı, gerisi gelmedi. Ahmed Kutucu’nun daha 40 fırın ekmek yemesi lazım. Cuesta, 8 milyon Euro’yu bırakın 800 bin Euro’luk futbolcu izlenimi vermeye devam ediyor. Jelert ve Berkan çok iyi çocuklar, borç isteseler
veririm ama formayı vermem. Maça gelenler de televizyon başından izleyenler de eziyet çekti 90 dakika boyunca.
Okan Buruk için artık bahane dönemi bitmeli. Takımı dökülüyor. Avrupa faciası, ligdeki kötü gidiş derken, kupada da sarı kart avantajı ile bir üst tura ite kaka yükseldi takımı. Seri başı olamadığı için de ufukta derbi gözüktü. Hadi bakılım, ayıkla pirincin taşını."
Yasin Yildirim,2,2025,Menüde karnabahar mı vardı?,"Galatasaray ve Fenerbahçe sürekli savunmayı düşünüp, risk almaktan kaçınınca tatsız-tuzsuz, saçmasapan bir maç izledik. Kısacası korku dağları bekleyince, dağ da fare doğurdu. Pazartesi günü İstanbul trafiğinin felç olmasına, insanların evlerine gidememesine mi yanalım, binlerce polisin bu soğukta çift sıra sahaya dizilmesine mi yanalım, yoksa bin bir eziyet tribüne giden taraftarın çektiği sıkıntıya mı? Sizin futbolunuz bu kadar!
Yabancı hakemi görünce kuzuya dönen bizim cesur yürek futbolcularımızın öğlen menüsünde herhalde haşlanmış karnabahar vardı. Ne itiraz eden var ne hakemin etrafını saran var ne hakemi aldatmaya çalışan var. Ne oldu size? Gareziniz Türk hakemlerine mi? Slavko Vincic sahadaki duruşu, oyuncular üzerindeki hakimiyetiyle rahat rahat maç yönetti. Hataları oldu mu? Oldu. Zaten ne oyun onu zorladı ne de futbolcular.
Jose Mourinho yine bir derbiyi kazanamadı. Zaten bu kafayla kazanması da mümkün değil. Fenerbahçe buradan galibiyetle dönseydi, şampiyonluk şarkıları söylemeye başlayabilirdi. Gereksiz üçlü defans ısrarı, Tadic’e gösterdiği sabırla, iyi de oynamayan Galatasaray’ın ekmeğine yağ sürdü. Okan Buruk’un takımı ev sahibi avantajını kullanamadı, üretken değildi ve gol pozisyonuna giremedi. Sara gerekli pas dağıtımını, Barış ve Frankowski de bindirmeleri yapamadı. Dua etsinler Lemina’ya. Muhteşem bir maç çıkardı. Her topa yetişti. Kaderin cilvesi Pereira ile anlaşamayan Gabonlu, taraftar baskısıyla kapısında yattığı Galatasaray’ı böyle oynarsa şampiyonluğa taşır."
Yasin Yildirim,2,2025,Mou’nun mesajı,"Mourinho, 3-0’a rağmen Anderlecht deplasmanında sahaya as11’ini sürerek şu mesajı verdi: Ben bu kupayı istiyorum. Bu bakış Fenerbahçe için turu geçmekten bile daha önemli.
4. dakikada ev sahibi ekibin ikramıyla gelen gol maçı fiilen bitirdi. Dzeko’nun En Nesyri ile olan uyumu balla kaymak tadı vermeye başladı. Maç fiilen bitti ama bizim için aksiyon olacak ya tribünde yaşanan istenmeyen olaylar sonrasında İsviçreli hakem soyunma odasına gidiverdi. 18 dakikalık bekleyiş zaten perşembe başlayıp cuma günü biten maçı sahura doğru programına çevirdi.
Sahaya tekrar döndük derken bu kez İrfan Can, ödeşelim diyerek Vasquez’e golü ikram etti.
İkinci yarıda on dakikalık baskı sonrasında kalemizde ikinci golü de gördük. Ancak sarı-lacivertli ekibimiz çabuk toparlandı, çalışılmış bir korner organizasyonunda Skriniar’ın indirdiği topu çiçeğimiz Yusuf Akçiçek’le ağlara yolladık. Panik havası dağıldı, son 16 bileti cebe kondu.
Fenerbahçe sahadaki kendinden emin duruşuyla çeyrek finale yakın izlenimini veriyor. Ancak yine de üçlü savunmanın sıkıntılarını Mourinho’nun biraz daha gözden geçirmesi şart."
Yasin Yildirim,2,2025,Afiyet olsun,"AZ Alkmaar önünde utanç verici bir futbolla ilk maçta tura veda etmek can acıtıcı. Madem Avrupa hedefiniz yok neden devre arasında tonla transfer yaptınız Morata da ‘Ben nereye geldim?’ bakışını sık sık attı dün gece. Galatasaraylılar için Avrupa her şeyden önde gelir. Ama Okan Buruk bunun farkında değil.
Hiç boşuna Avrupa’da takım çalıştırma hayalleri kurmasın. Sadece yerel bir teknik direktör olduğu bu sene fazlasıyla gözüktü. Bu sene Galatasaray’ın deplasmanda oynadığı maçlara bir bakalım: Young Boys (3-2), Rigas Skola (2-2), AZ Alkmaar (1-1), Malmö (2-2), Ajax (2-1) ve dün gece yine AZ Alkmaar (4-1). Bu beş takımı toplasan bir takım çıkmaz ama Galatasaray bir galibiyet bile çıkaramadı. Çıkarmak bir yana hiçbir maçta oyun üstünlüğünü eline alamadı.
Ayağı kötü bir kalecin varsa Berkan’ın sol stoper olduğu bir üçlü sistemle maça çıkmak intihar demekti. İlk yarıda yenen iki gol, Abdülkerim’in çizgiden çıkardığı iki top ve rakibin kaçırdığı iki net pozisyonla AZ Alkmaar, Galatasaray’ı cezalandırdı. Buruk sistem değiştirip 4’lüye geçse de bu kez Kaan, Sparta Prag deplasmanındaki hatasını tekrarlayıp, takımını on kişi bırakınca film koptu. Türkiye’deki en büyük yanlışlardan biridir: İyi savunmayı iyi takımlar yapabilir. Savunma yapmak kalite gerektiren bir iştir. Kötü takım savunma yapamaz. Galatasaray kötü bir takım olarak savunma yapmaya çalıştığında foyası ortaya çıkıyor. 
Sorun Galatasaray’ın güçsüz oyunu. Takım hiçbir şekilde kompakt değil, pas yapan ve koşan takımlar karşısında amatör bir takıma dönüşüyor. 
Siz Dinamo Kiev’i yenip, ilk 8 biletini cebinize koyamazsanız, erkenden kestiğiniz UEFA Kupası pastasını afiyetle yersiniz."
Yasin Yildirim,2,2025,Sakata gelmedi,"Galatasaray için öncelik soğuk hava ve sert zeminde sakata gelmemekti. Onu da başardı sarı-kırmızılılar. Kötü başlayıp iyi bitirdiler. Bu kadroyla da iyi başlamanın pek ihtimali yok gibiydi. Bakmayın maçın 4-1 bittiğine. Galatasaray’ın çok zayıf bir yedek kulübesi var. Üç kulvar düşünüldüğünde yönetimin birkaç nokta atışı transfer yapması gerektiği yine gözüktü.
Morata’nın attığı goldeki bitiriciliği kadar, pozisyonu hazırlayışı da kalitesinin bir ürünüydü. Osimhen ile birlikte ön alanda rakip savunmaları fazlasıyla zorlayacakları kesin. Ayağının tozuyla Gaziantep’e gitmesi kadar dün de Bolu’da toptan kaçmadan, oyunun sürekli içinde yer alması futbol karakterinin bir ürünüydü. Torreira da kötü zemine rağmen her şeyini verdi. Zaten onun enerjisiydi Galatasaray’ı ayağa kaldıran. Tam bir profesyonel. 
Galatasaray’ın büyük umutlar bağladığı ve 6 milyon Euro’luk yatırım yaptığı Yusuf Demir bir gol iki asistle maça damga vursa da kolay olanları yapamadı. 2-3 çok net fırsatı harcadı. Aklını daha çok sahaya vermek zorunda. Bu haliyle sadece kupa maçlarında şans bulabilir. Jeneriklik bir gol atan Eyüp Aydın’la birlikte mutlaka daha fazla forma giyecekleri bir takıma kiralanmaları gerekir. 
Ahmed Kutucu, Gaziantep’te galibiyeti getiren golün ardından dün de sol ayağıyla İcardi’yi hatırlatan bir bitiriş yaptı. Oyunun içinde kendisini geliştirmesi gereken noktalar olsa da ciddi bir şut tehdidi var. İyi bir devre arası transferi olduğunu gösterdi."
Yasin Yildirim,3,2025,O köprü çöker,"Akıllı köprü arayıncaya kadar deli suyu geçermiş. Ole Gunnar Solskjaer derbide işte bunu yaptı. Kendisini çözüme en kısa sürede götürecek şeyi buldu. Başkalarının delilik gibi gördüğü şeyler aslında en büyük dahilikti. Okan Buruk ise hâlâ köprü aramaya devam ediyor. Böyle giderse, o bulduğu köprü de karşıya geçemeden çöktü çökecek.
Galatasaray’da şu anda bir yönetim krizi var. Sahte gülücüklerle, birlik pozlarıyla geçiştirilme ye çalışılıyor. Herkes şampiyonluk pastasından en büyük dilimi kapma peşinde. Futbolu yönetenler arasındaki yarış, yapılan saçma sapan transferlerle ağır bir ekonomik yük getirdi. Bir takım devre arasında 30 milyon Euro para harcayıp geriye gider mi?
TFF ile yaşanan gerilimde ele gelen fırsat da tepildi. Yabancı hakem en çok deplasman takımına yarar. Galatasaray iki zor deplasmana gidip, rakibi Fenerbahçe evinde üç derbi oynayacakken Galatasaray yönetimi, Türk hakem verilmesine adeta göz yumdu. Bunun ilk darbesini de Beşiktaş maçında yedi. Yabancı hakem olsaydı, o yabancı maddeler sahaya atılabilir miydi örneğin. Ama dedik ya Galatasaray yönetiminin sadece adı var.
Okan Buruk hiçbir kritik maçta ortalarda yok. Evinde Fenerbahçe’yi yenemiyorsun, Kasımpaşa’ya puan kaptırıyorsun ve Beşiktaş deplasmanında yeniliyorsun. Diğer maçlarda Osimhen’in sırtındasın zaten. O zaman hocaya ne gerek var? Okan Buruk kurulu düzeni bozup, bıkmadığı transfer şımarıklığıyla en kritik süreçte takımı deneme tahtasına çevirdi. Üçlüye göre adam aldı dörtlüye döndü. İki 9 numarayla sahaya çıkıp, birinin 10 numara gibi oynamasını bekliyor. Sokaktan bir Galatasaraylı çevirelim ve soralım oynanan futboldan memnun musunuz diye? Bir kişi bile evet cevabı vermez. O zaman konuşacak bir şey de yok. Okan Buruk üst üste 3 şampiyonluk alıp yollanan ilk teknik direktör olmak için uğraşıyor delice."
Yasin Yildirim,3,2025,Gözüne perde inmiş,"Sonda yazacağımızı başta yazalım. Okan Buruk yerine takımın başında herhangi biri olsaydı bu maçı Galatasaray kaybetmezdi. Haftalardır sallanan, ite kaka giden sarı-kırmızılılar dün akşam yıkıldı. Yaptığı yanlışları görmeyip gözüne perde inen Buruk herhalde artık rüyadan uyanmıştır.
Bu takım oynamıyor!
Okan Buruk üçlü savunma oynayacağım diye Frankowski gibi bir kanat bek alıyor, sonra dönüyor dörtlüye. Doğal olarak oyuncu bu sistem için fazla ağır ve ciddi hatalar yapıyor. Dün de takımı yakıyor. Tabi burada verilen kırmızı da tartışılır ama konumuz şimdilik bu değil. Ole Gunnar Solskjaer forvetsiz, hareketli bir ön alan ile çıkıyor sahaya. Yani kontra kovalayacak, açık arayacak. Ole, Immobile’den vazgeçiyor, isme göre forma vermiyor. Galatasaray’ın orta alanı sağlam tutması gerekirken Okan Buruk, Morata-Osimhen ikilisi ile fanteziye kaçıyor. İkinci bölgeden üçüncü bölgeye geçişi yapacak, bağlantı kuracak oyuncu lazım sana. O isim de Mertens ya da önde oynayacak Sara. Üstelik Morata tek bir olumlu hareket yapmadan 90 dakikayı tamamlıyor. Okan Buruk’un oyuncu tercihlerinden ve oyun planından daha kötü bir şey varsa yaptığı facia değişikliklerdi. Her hamlesiyle sınıfta kaldı.
Beşiktaş ne yaptı? Orta alanı boş bırakan bir Galatasaray bulunca akın akın geldi rakibinin üzerine. Galatasaray zaten bireysel hata konusunda uzman. Sana o fırsatları fazlasıyla verdi ve bu şekilde iki golle de maçı kazandı. Daha dikkatli olsalar fazlasını da atabilirlerdi. Tek bir Rafa Silva, Beşiktaş’a yetti.
Şişir Osimhen’e, o bir şeyler yapar taktiği dün herhalde son bulmuştur. O da Buruk’u dün akşam sırtından indirdi. Buruk ya fabrika ayarlarına dönecek ya da şampiyonluğu hediye edecek"
Yasin Yildirim,3,2025,İyi ki aceleci davranmışlar,"TFF eski Başkanı Mehmet Büyükekşi, Kuntz’la yollar ayrıldıktan sonra sürpriz bir kararla Vincenzo Montella’yı A Milli Takım’ın başına getirmiş ve 27 Eylül 2023’te 3 yıllık sözleşme imzalamıştı. Bu futbol kamuoyu için sürpriz bir imzaydı. Türk futbolu, pek de parlak bir teknik direktörlük geçmişi olmayan İtalyan hocaya emanetti. Biraz da acele edilmişti. Bunun sebebi A Milli Takım koltuğu için aportta bekle yen kurt hocaların, kulis çalışmalarına ve siyasi baskı süreçlerine çoktan başlamış olmasıydı. O günkü TFF, Fatih Terim ya da Şenol Güneş gibi isimlerin kendi isimlerini ezeceğini biliyordu. Eski düzenin önünü kesmek için ‘Ya tutarsa’ diye çıkılmıştı yola açıkçası. İtalyan hoca sürekli başarılı olmalıydı zira en ufak bir sallantıda, onu aşağı çekmek için bekleyenler vardı. Montella önce tarihimizde başaramadığımız bir şeyi yaparak grup lideri olarak takımımızı EURO 2024’e taşıdı. Portekiz yenilgisi sonrasında yükselen sesleri, takımı çeyrek finale çıkararak kesti. Merih Demiral krizi ve hakem hataları olmasaydı yarı final de çok uzak değildi. Şimdi de A Ligi’ndeyiz. Montella’nın takımı, Türkiye’nin takımı oldu. Sempatik, gülen, birbirine sarılan, arkadaşının arkasını kollayan, sonuna kadar savaşan, kaybettiğinde ağlayan… Herkes koşturarak Riva’ya gider oldu. Ne primi konuşan var ne otobüsün arka koltuğunda kulis yapan. Kafasındaki oyun planından hiç taviz vermedi. ‘Forvetsiz oynuyor’ diyenlere inat farklı skorlar alarak yoluna devam etti. Genç ve karizmatik bir teknik adam olarak genç jenerasyonla iyi anlaştı. Kendi takımlarında yüzüne bakılmayan pek çok isimle harikalar yarattı. Kerem’i, Orkun’u, Hakan’ı, Arda’yı Milli Takım’da başka seviyeye çıkardı. Son olarak da Oğuz Aydın’ı direkt 11’e attı. Onun şu kısa sürede yaptıklarını anlı şanlı Türk hocalarımızdan birisi yapsaydı, 5 yıllık yeni sözleşmeyi çoktan imzalamıştı. Planı, stratejisi ve çabası olan Montella’ya saygı duymamız gerekiyor. Türk teknik direktörlerin de dönüp, aynaya bakması.
4K yayınlar, 5G teknolojiler havada uçuşurken, sporculara takılan kameralarla TV başındaki bizler sahanın içinde koştururken, Macaristan maçı bizi 1970’lere götürdü. Tek kameradan, tekrarsız, yarım dakika geriden izledik maçımızı. Yurt dışı yayınlarda reklam panolarında yasa dışı bahis reklamlarının dönmesi suç, kabul. Gol sevinçlerinde ve tekrarlarda gördük ki arkadaki reklamlarda yasa dışı olan hiçbir şey yok. Peki, biz bu eziyeti niye çektik? TFF iletişimcileri ne iş yapar? Bunlar maç öncesi toplantılarda konuşulması gereken konular değil mi? Madem yayın geriden geliyor ve tekrarlarda suç unsuru yok. O zaman biz neden bu görüntüleri izleyemedik? Kendi rejin üzerinden bunları vermek bu kadar mı zordu?
İrfan Can Kahveci, “Bu takımda çok iyi bir ortam var, hepimiz dostuz” diyor. Uğurcan Çakır, “En iyi arkadaşım Fenerbahçeli İrfan Can” diyor. Fenerbahçeli Galatasaraylıya, Trabzonlu’ya koşuyor. Böylesine bir aile ortamı da başarıya getiriyor. O zaman Fenerbahçe-Galatasaray maçlarında neden futbolcular el bile sıkışmadan seremoniyi terk ediyor? Futbolcuları bu açıklamaları yapmak zorunda bırakmak bile utanç verici bir durum. Türk futbolunda hakemden önce yönetici, kravatlı adamlar sorunu var. Onların çirkinleştirdiği bir futbol ikliminde debelenip duruyoruz."
Yasin Yildirim,3,2025,Mourinho bizi kandırıyor," 
Türkiye’de Galatasaray ve Fenerbahçe arasındaki öyle bir kayıkçı kavgası izliyoruz ki Avrupa maçları bize gerçekleri acı şekilde gösteriyor. İşte futbolumuz bu! Sadece ağzımız çalışıyor. Konuştuğumuzun onda birini sahada gösterebilsek neler yapacağız da olmuyor işte.
Glasgow Rangers maçı bize Jose Mourinho’nun iflasını bir kez daha gösterdi. Hayat geçmişle yaşanmıyor. Portekizli yine bir büyük, bir kritik maçta yok. Olmadığı gibi dokunuşu da yok. Yaptığı her hamle geri tepti yaptığı her değişiklik takımı geriye götürdü. Süper Lig’de Anadolu takımlarına karşı teknik direktörlüğe gerek kalmıyor. Taraftar ve camia tam havaya girmişken, Süper Lig’i unutup Avrupa’da final hayalleri kurarken Jose bize buralarda lazım. Ama onun da gündemi kalabalık: Sirk, orman, yapı, maymun, yabancı hakem, dış basın vs… Kısacası Mourinho bizi kandırıyor.
Üçlü başla, hatanı anlayınca dörtlüye dön. Faturayı genç Yusuf’a kes. Maçın en kötüsü Tadic’e 90 dakika sabret. Kurtarıcı olarak da yüzüne bakmadığın Saint Maximin ve İrfan Can Kahveci’yi oyuna sür. Mütevazı Glasgow seni iki pasta perme perişan etsin. Cerny-Dessert ikilisi bütün defolarını yüzüne vursun. Tek pasta defans hattın kumdan kale gibi dağılsın. Sen de sadece kornerden ve doldur boşalttan medet um. Tüm ikili mücadeleleri kaybettik, dönen hiçbir topu alamadık. Bu mu Mourinho futbolu? Bize başka şeyler anlat Jose."
Yasin Yildirim,4,2025,Buruk senin suyunu sıktı,"Bu sonuç Jose Mourinho’nun iflası. Portekizli efsane mazide kalmış. Bunu daha önceki derbilerde de yazmıştım. Üçüncü kez Galatasaray’la oynuyorsunuz ve rakibinizin önünde bu kadar aciz durumlara düşüyorsunuz. Eğer Galatasaraylı futbolcular cömertçe pozisyonları harcamasaydı tarihi bir fark olması işten bile değildi. İlk yarının skoru 0-4 olabilirdi. Jose Mourinho bugün hâlâ Fenerbahçe’nin hocasıyla tarihi farkı kaçıran Galatasaraylı futbolculara teşekkür etmeli. Sürekli bahaneler, polemikler, saçma sapan hareketler. Jose sahada yok, saha dışında var. Maç bitiminde Okan Buruk’un burnunu sıkarak da artık yaptıklarına tüy dikti. Buruk taktiksel olarak ve hamleleriyle senin suyunu sahada sıktı. Sen iş işten geçtikten sonra burnunu sıksan ne yazar.
Galatasaray’ın üç gün önce Beşiktaş deplasmanında fiziksel ve zihinsel olarak dibe battığı bir ortamda Okan Buruk kibri bırakıp, dersler çıkarmış. Beşiktaş derbisindeki fantezi yerine gerçeklere dönüşle yine bir Kadıköy derbisini kusursuza yakın bir planla işledi. Fenerbahçe’nin üçlü savunmasını Osimhen-Barış ikilisi ile darmadağın etti. Burada Çağlar Söyüncü’nün felaket futbolunun etkisi de büyüktü. Barış, Çağlar’ı sırtına aldı aldı taşıdı. Ama o da zor olanı yapıp kolayları yapamadı. Net üç gol pozisyonunu harcayarak gerilimin tavan yapmasına neden oldu.
Fenerbahçe tanınmaz haldeydi. Nedir bu üçlü savunma aşkı. İçeriye şansla 2-1 giren bir Fenerbahçe ikinci yarıda da nasıl olur da oyuna ortak olamaz. Galatasaray’a ayak uyduramadı. Orta alanı verdi, dönen topları verdi, ikili mücadeleleri kaybetti. Uzatma anlarında Galatasaray 10 kişiyle Fenerbahçe yarı sahasında hücuma çıkıyorsa diyecek tek söz var: Galatasaray, Fenerbahçe’den daha iyi takım ve hak ederek kazandı."
Yasin Yildirim,1,2024,Gereksiz panik,"Neredeyse tüm oyuncuları formda, rüzgarı arkasına almış bir Fenerbahçe. Maça da iştahlı bir başlangıç. Fred’in rakip savunmayı kıran uzun topu, Szymanski’nin Tadic’e bırakışı, onun da birinci sınıf tek pasında İrfan Can’ı bitirişi. Şiir gibi bir gol. Oyun kontrolünü eline alan ancak gaz pedalına da yüklenmeyen bir Fenerbahçe. Buna rağmen Dzeko’nun kaçırdığı iki net fırsat. Bosnalı ilk yarıda dikkatli olsaydı, maç bu noktaya gelmezdi. 
Markus Gisdol’ün gelişinden sonra bambaşka bir kimliğe büründü Samsunspor. Alman teknik adam oyunu kafasında iyi oynamış. Oyuncular da hiç panik yapmadı, özellikle ikinci yarıda dengeyi ciddi şekilde kurdu. Alim-Satka ve Bennasser’li geri üçlü sağlam durdu. Kısa süre önce Taylan’ın şutunu harika çıkaran Livakovic, 62’de Emre Kılınç’ın frikiğinde acemice bir gol yedi. 
Bu gol yenmezdi. Bir anlık hata, pahalıya mal oldu. Ama asıl sürprizi İsmail Kartal yaptı. Maçın bitmesine 20 dakika varken bir anda Fenerbahçe’nin sahadaki en önemli hücum üçlüsünü kenara aldı. Tamam elinde formda bir yedek kulübesi var ama gol lazımken golcü çıkması, üstüne Tadic ve İrfan gibi iki hat kıran, pas arası yapan oyuncunun da kenara gelmesi fazla cüretkardı. Oyun aklından bireyselliğe geçiş doğal olarak yerini gereksiz paniğe ve doldur boşalta bıraktı. Topu alan bir şeyler yapmaya çalıştı. İsmail Kartal’ın ezbere değişiklik yerine sistemsel değişikliğe gitmesi daha doğru olurdu. Dzeko ve Batshuayi bal gibi de birlikte oynardı. 
Fenerbahçe bu sezon hep makul yerlerde puan kayıpları yaşamıştı ilk kez sürpriz iki puan bıraktı. Üstelik rakibi Trabzon gibi bir deplasmana çıkarken."
Yasin Yildirim,1,2024,Enis yetti,"Trabzonspor bu sezon gerçekçi hedef olarak belirlediği Türkiye Kupası’nda son 16 biletini fazla zorlanmadan cebine koydu. Bakasetas, Abdülkadir, Trezeguet, Pepe, Onuachu...
Say say bitmeyen önemli eksiklerine rağmen yoluna devam etmeye çalışıyor bordo-mavililer. Abdullah Avcı’nın da doğal olarak fazla rotasyon şansı kalmıyordu. Manisa FK, TFF 1. Lig’de iddiası olmayan, lige tutunmaya çalışan bir ekip. Trabzonspor’un en büyük şansı da buydu. Ege temsilcisi rakibini hiç zorlayamadı. Böyle bir Trabzon’u bulmuşken en azından maça biraz daha ortak olmaları gerekirdi.
Trabzonspor önde baskıyla başladığı maçta golü de erken buldu. Hızlı pas trafiğinde topu Enis Destan’dan alan Fountas uzaktan çok şık bir vuruşla takımını öne geçirdi. Bu golden sadece 8 dakika sonra Korenica’nın frikik golü geldi.
Kosovalı futbolcunun vuruşu güzeldi ama Uğurcan Çakır kalitesindeki bir ismin o golü bence yememesi gerekirdi. İlk golde asisti yapan Enis Destan, bu kez Bardhi’nin korner vuruşunda şık bir kafa vuruşuyla tabelayı değiştirdi. Bu tarz vuruşları Fatih Tekke çok iyi yapardı, bana biraz onu anımsattı.
İkinci yarıda da Vişça’nın pasındaki tek vuruşla skoru belirledi ve gecenin yıldızı oldu. Altınordu fabrikasının Türk futboluna sunduğu Enis, fizik olarak biraz daha kendisini yukarı çekebilirse A Milli Takım için de önemli bir alternatif olur.
Henüz 21 yaşında ve önünde uzun yıllar var. Onuachu’nun yokluğu onun için büyük şans. Fazladan alacağı her dakikayı çok iyi değerlendirmeli. Türk futbolunun Enis gibi gençlere hem Euro 2024 hem de Euro 2032 için fazlasıyla ihtiyacı var."
Yasin Yildirim,1,2024,Bu nasıl Trabzon?,"TRABZONSPOR ilk hücumunda golü buldu hem de kronometre henüz 1 dakika 35. saniyeyi gösterirken. Visca’nın ortasında kaleciden seken topu Bardhi, Fountas’ın önüne bıraktı o da sol çaprazdan çok klas bir vuruşla ağlara gönderdi.
BU dakikadan sonra bitiş düdüğü olan 90+8. dakikaya kadar tek taraflı bir maç izledik. Trabzonspor savunan, Antalyaspor ise sürekli atak yapıp gol arayan taraftı. Evet bordo-mavili takımda Bakasetas, Abdülkadir, Pepe, Trezeguet ve Onuchu gibi çok önemli eksikler var. Bu 5 oyuncu Trabzonspor’un sezon boyu tüm hücum yükünü çeken isimler ama karşınızda da Real Madrid yok.
SERGEN Yalçın topa az temas ister, çabuk oyunu sever. Antalyaspor da bunu yapmaya çalıştı, topu sürekli kanatlara taşıdı, ciddi tehlikeler yarattı. İlk yarıda direk, Uğurcan ve uçarak çizgiye gelen Benkovic olmasaydı maç başka bir yere evrilirdi. İkinci yarıda gol geliyorum demişti, önce direk ardından Safuri’nin ortasında Jehezkel’in kafası 68’de skoru eşitledi. Normal şartlar altında skor 1-1’e gelince bizim alışkın olduğumuz Trabzonspor ne yapar? Gol arar. Ama Abdullah Avcı’nın takımı öyle yapmadı, yine rakibi savunmaya çalıştı. Bu nasıl Trabzon? İkinci yarıda 0 şutla maçı tamamlayan ve sadece iki kez rakip ceza sahasında topla buluşan Trabzonspor için bu 1 puan şükür sebebi olur."
Yasin Yildirim,1,2024,Derslik gol,"Türkiye'deki en temel sorunlardan biri Türk teknik direktörlerin yetersizliği ve vizyonsuzluğu. Sağ beki Ali Turap, sol beki Kazımcan olan çeyrek porsiyonluk Galatasaray’a karşı 5’li savunma ile çıkıyor mesela sahaya Bülent Uygun.
Önünde de 4’lü bir blok. Oynamaya niyeti olsa kazanacak Sivas ama bunun farkında olan cesur bir teknik direktörü yok. Sonuç ilk yarı 10 kişi savunma yapmanın karşılığında 2 direkten dönen top ve yenen bir gol.
Gol demişken ders niteliğindeydi. Kulüpleri yönetenler için zeminler kimin umurunda? İşte bir futbolcu menajerine verdiğin para kadar uğraşmadığın o zemin, ilk yarının sonunda sana golü yediriyor. Orası burası kalkmış, Kerem Demirbay’ın şutunda sekiyor olmayacak yerde kaleciyi yanıltıyor ve ağlarına gidiyor.
Keşke zemini bozuk olan takımlar her maç böyle goller yese. Galatasaray’ın elinde ne oynayacak ne de hamle yapacak kimse yok. Abdülkerim-Nelsson çabalayacak, Torreira sağa sola koşacak, Mertens de aklını kullanacak. O kadar. Zaha kıpırdamıyor, Kerem ve Halil sanki silah zoruyla sahada.
Kerem Demirbay iyi derken o da penaltı yaptırıyor. Şartlar böyle olunca da tek barutluk atımı oluyor Galatasaray’ın. Onlar da kaçınca iş şansa kalıyor. Şans da yanınızda olmayınca son dakikalarda alakasız bir top penaltı oluveriyor.
Biraz da hakemi konuş diyenler olabilir. Ortada hakem yok ki konuşalım!"
Yasin Yildirim,1,2024,Abdülcardi,"Dörtlü savunma, üçlü orta saha ve hücum hattı ilk kez birlikte oynuyor. Boey, Torreira, İcardi, Sanchez ve Ziyech gibi takımın yükünü çeken yıldızları da yok. Böyle olunca Galatasaray’ın tüm dengesi bozulmuş. Yedek kulübesinin yaş ortalaması 20.
Okan Buruk’un tek hamle oyuncusu Tete. 6 yerli oyuncuyla kurabiliyor ilk 11’i. Konyaspor da benzer şartlarda. Kalecisi ve en golcü oyuncusu kadro dışı. 18’lik Deniz kariyerinin ilk Süper Lig maçında kalede.
Bu sahada Galatasaray’ı yenen son hoca Hakan Keleş, yine aynı taktikle oynuyor. Takımı kompakt şekilde hareketli, ortayı iyi kapatıyor ve Galatasaray’ın hücum hattıyla temaslı oyunu tercih ediyor.
Galatasaray böyle bir takımı aşmak istiyorsa ya topu hızlandırmalı ya da oyuncuları hareketli olmalı ama bunların hiçbirini yapamıyor Galatasaray. İlk yarıda yakalanan birkaç atakta da genç Deniz başarılı oluyor.
Galatasaray'da oyun ciddiyeti bozulmayan bana göre iki oyuncu var: Biri Abdülkerim diğeri Kaan Ayhan. Abdülkerim baktı İcardi olmayınca kimsenin gol atmaya niyeti yok, çıktı hücuma müthiş bir vole ile duvarı yıktı. Fazlasıyla hak etmişti. Yetmedi ikinciyi de attı.
Ndombele'de umut yok, vakit kaybı. Halil de haliyle fizik olarak geriye gitmiş.  Bu şartlarda 3-0’lık galibiyet 3 puandan fazlası."
Yasin Yildirim,1,2024,"Atakan atladı, Trabzon attı","SALDIRI olayının ardından sessizliğe bürünmüş, ruhu da kaybolmuş Eryaman’ın. Kötü anılar eşliğinde maç yönetmek de maç oynamak da maç izlemek de zor geliyor.
PAS oyunu karakterindeki iki takım, benzer anlayıştaki iki hoca. Abdullah Avcı ve Emre Belözoğlu birbirini çok iyi tanıyor. Böyle olunca da kadro olarak daha iyi olan yani Trabzonspor istediklerini daha iyi yapıyor ilk yarıda.
ÖZELLİKLE Eren-Fountas kanadını kullanarak, soldan etkili gelen Trabzonspor bu ikiliyle gole yaklaştı.
PASLA çıkarken kaptırılan top başa beladır. 30. dakikada Ankaragücü hücuma çıkarken kaptırdığı topun bedelini ağır ödedi. Atakan kendini atmak yerine ayakta kalmaya çalışsa takımına golü yedirmeyecekti ama o alışkanlık haline getirdiği şeyi yaptı. Fountas’ın çevirdiği topta Bakasetas’ın şutu Visca’nın önünde kalınca, Boşnak yıldız sert şutuyla takımını öne geçirdi.
İKİNCİ yarıda çok fazla gömülen, rakibe çok fazla topla oynama şansı veren Trabzonspor vardı. Buna rağmen Ankaragücü bir-iki cılız pozisyon dışında Fırtına’yı zorlayamadı. Kısacası yalandan kurulan baskı sonuç vermedi. Trabzon ise kontra çıkışlar yapamadı. Bunda üretkenlikten uzak orta sahanın etkisi ve iki tarafın da fazla risk olmak istememesi etkiliydi. Oyunu zaman zaman riskler taşısa da Trabzonspor her şeye rağmen ayakta kaldı ve istediğini aldı.
KEYİFSİZ, oyun kalitesi düşük, pozisyon fakiri maçı yakaladığı şansı daha iyi kullanan konuk ekip kazandı."
Yasin Yildirim,1,2024,Liyakatsizliğin sonu,"RİYAD’DA yaşanan Süper Kupa fiyaskosunun nedenini anlamak için filmi biraz geriye sarmak şart.
MEHMET Büyükekşi, tarihin en zayıf yönetim kurulu ile Türk futbolunun büyük sorunlarını çözmek için tek aday olarak girdiği seçimde 335 oyun sadece 169’unu aldı. Daha o gün kabul görmediğini futbol ailesi ona belli etmişti.
BÜYÜKEKŞİ kimseye güvenmeyen bir yapıya sahip. O yüzden gelir gelmez TFF’nin kurumsal hafızası olan 100’e yakın çalışanla yolları ayırdı. Ardından hiçbiri futbolun içinden gelmeyen likayatsiz kişiler alakasız görevlere atandı. “Sadece 2 genel sekreter yardımcısı olacak. Bir tanesi futboldan, diğeri idari işlerden sorumlu olacak” dedi ve hepsi futbolun içinden gelen 7 genel sekreter yardımcısının görevine ya son verdi ya da titrini değiştirdi.
EREN Yeşilyurt gibi tartışmalı bir isim Genel Sekreter Yardımcısı olarak atandı. Üç ay önce TFF’ye zeytinyağı satmaya çalışan Yasemin Erdemir Güzeloğlu, TFF Kaynak Geliştirme ve Pazarlama Direktörü oldu. Futbolun F’sinden anlamayan, “Türkiye Kupası ne?” diyen Medine Arslan, Kurumsal İletişim Direktörü oldu.
GAZETECİLİK kökenli önemli iletişimcilerle yıllardır sağlanan sağlıklı iletişim ortamı bozuldu, dışarıdan iki PR ajansı ile anlaşıldı. Ajanslardan birine aylık 160 bin TL artı masraflar, diğerine 270 bin TL artı masraflar olmak üzere 500 bin TL’yi aşkın ödeme yapılıyor. Peki bu ajanslar ne yapıyor? İşin sadece etiket kısmı ile ilgilenip fatura kesiyor. Riyad seyahatinde harcama bütçesi 700 bin dolardı. Bu fazlasıyla aşıldı. Alakasız tipler, influencerlar da kafileye dahil edildi.
SÜPER Kupa’da bağıra bağıra gelen krize TFF’nin sürekli etiketle uğraşan idari ekibi ve PR’cıları “Nasıl olsa son dakikada hallederiz” diyerek bakınca, bomba kucaklarında patladı. Liyakatsizliğin sonu tarihi hüsranla bitti."
Yasin Yildirim,2,2024,Crespo neden gitti?,"Fenerbahçe Kadıköy’de bu kadar defansif bir orta saha ile mücadele edemez. Çok da formda olmayan İsmail Yüksek’le birlikte Milan’dan formsuz gelen Rade Krunic’i birlikte oynatmak ben bu takıma el freni çekiyorum demekti. Öyle de oldu. Ne defansif ne de ofansif anlamda ortada yok Krunic. Pas dağıtmıyor, takımı öne taşımıyor. O zaman bunları çok daha iyi yapan Crespo neden gitti? Krunic’i izledikten sonra Crespo’ya yazık olmuş.
Kasımpaşa ön alan baskısıyla Fenerbahçe’nin kolay çıkmaması için uğraş verdi. Çağlar’la birlikte takım boyu uzayan sarı-lacivertliler kısır orta saha ve hiç işlemeyen sağ kanatla birlikte ilk yarıda sezonun belki de en kötü futbolunu ortaya koydu. Bir Fred’in olmaması Fenerbahçe’yi bu kadar geri götüremez. Üstelik inanılmaz top kaybıyla oynayan bir Kasımpaşa rakipken. Cengiz de Fenerbahçe adına kayıplardaydı. Onun kanadından hiç gelemedi sarı-lacivertliler.
İkinci yarıda haliyle İsmail Kartal’ın gerekli değişiklikleri yapmasını beklerken, o aynı kadro ile sahada mücadele etme inadını sürdürdü. Rize maçında vurduğu neşteri bu kez vuramadı. Golü yemeyi bekledi ısrarla İsmail hoca. Kasımpaşa’nın golü de kornerden geldi. Büyük takımların bu kadar kolay kornerden gol yemeye de hakkı yok ayrıca. Mert Hakan’ın şahane golü takımı ateşleyemedi. Saman alevi gibi... Kurtarıcı olarak Serdar Dursun’a sarılmak da İsmail Kartal’ın artık kontrolü kaybetmeye başlamasının bir göstergesi. Üstüne bir de Batshuayi girdi iş tam olarak doldur boşalta dönüştü.
Fenerbahçe'nin oyun ve kenar yönetimi olarak kaybettiği gecede imdada 90+6’da VAR yetişti. Bu görüntüden penaltı çıkarmak özel bir çaba isterdi. Salı günü neler konuşuldu dinleyip göreceğiz."
Yasin Yildirim,2,2024,Alperen izlese Barış'ı kıskanır,"Barış Alper Yılmaz, ezber bozmaya devam ediyor. Bu çocuğun yapacaklarını  hesap etmek mümkün değil. Sağ kanatta başladı, karşısında Lima vardı. Çağdaş Atan onu sola atınca, Buruk da Kerem ve Barış’ın yerini değiştirdi.
Muslera’nın uzun topunda Ba’nın da hatasında dezavantajlı olmasına rağmen Lima’yı sırtına al, NBA’deki yıldızımız Alperen Şengün gibi önce sağa sonra sola çekip zorluk derecesi yüksek bir pozisyonda harika bir gol attı. Yetmedi Mertens’in golünde de araya giren isimdi, çalımlarını attı darbeyi de aldı.
Kendisini bıraksa penaltı alacaktı verdiği pas Mertens’in müthiş golünün hazırlayıcısı oldu. Eğer Galatasaray şampiyon olacaksa burada Barış Alper Yılmaz’a ayrılacak sayfa epey uzun olacak. Bu arada maçı da sağ bek olarak bitirdi!
İlk yarıda oyunu domine eden, Başakşehir’e nefes aldırmayan ve sistemini kusursuz şekilde sahaya yansıtan bir Galatasaray vardı. Davinson’un kusursuz oyunu, Mertens’in oyun zekası ve Barış Alper’in ezber bozan performansıyla zor geçmesi gereken maç kolaya döndü. Daha büyük fark da olabilirdi.
Sağ bek gelmedi Kaan Ayhan orada. Nelsson sakatlanıyor stopere geçiyor.  Buruk’un en büyük şansı elinde 2-3 görev adamının olması. İcardi’nin varlığı yetmiyor onu beslemek de gerekiyor.
İkinci yarıda Zaha ve Tete sahada kaldıkları sürece sadece gezmekle yetiniyor. Sözün özü görev adamları Galatasaray’ı taşımaya devam ediyor."
Yasin Yildirim,2,2024,Çöldeki vaha gibi,"Kadro ve oyuncu performansı olarak bu kadar kötü durumdaki bir Beşiktaş ve Trabzonspor’un maçını bu güne kadar izlememiştik herhalde. Ama Semih Kılıçsoy çöldeki vaha gibi çıktı bir anda.
İlk gol deki vuruşu birinci sınıftı. İkinci golünde ise en iyi zamanındaki Aguero’dan esintiler sundu. Topu alışı, üç kişi ile boğuşup ayakta kalması, son rasındaki klas bitirişi ile tribünleri ayağa kaldırdı. Henüz 18 yaşında olmasına rağmen böylesine bir patlayıcı güce sahip olması inanılmaz.
Euro 2024’te Türkiye’nin Avrupa futbol piyasasında taşları yerinden oynatacak bir oyuncusu var, orası kesin. Her kriz yeni bir fırsat doğurur. Aboubakar’ın kadro dışı kalması Semih gibi bir yıldızın doğmasına neden oldu. Zaten bizde planlı-programlı iş olmaz. Genelde şansa kalır. Serdar Topraktepe’yi de unutmamak lazım.
Beşiktaş ve Trabzonspor’un bu kadroları ile rekabetçi bir yarış içerisinde olmaları mümkün değil. Özellikle defans kurguları facia. Futbol iyi futbolcularla oynanır. Teknik direktör kalitesi de performansı yukarı çeker.
Trabzonspor maça daha iyi başlasa da bu bir yere kadar idare etti. Semih’in golünden önce hakem ve VAR’ın çok büyük bir hataya imza attığını da söylemek lazım. Trabzonspor lehine penaltı çıkabilecekken dönen topta gol oldu.
Sonuç olarak grogi durumdaki iki boksörün mücadelesi gibiydi. Beşiktaş ayakta kaldı, Trabzonspor yıldızları saydı."
Yasin Yildirim,3,2024,Pastanın çileği yok,"Avrupa futbolunun yükselen yıldızı Macaristan’a karşı 70 bin kişi önünde önemli bir sınav verdik. Ciddi eksiklere rağmen takımın ortaya koyduğu oyun, rakibe yaptığı baskı ve Macaristan’dan daha fazla rakip ceza sahasına girmemiz önemli artılarımız. Sorun ise bitiricilik. Burak Yılmaz ve Cenk Tosun sonrasında gerçek bir 9 numaraya sahip değiliz. Ne Enes Ünal ne Kenan Yıldız ne de ana rol biçseniz bile Semih Kılıçsoy ayağına bakabileceğiniz bir 9 numara değil. Yani baba bir golcümüz yok. Enes sakatlıktan çıktı ve bu sezon sadece 1 golü var. Kenan Yıldız yaşına göre olağanüstü fizik kalitesi ve oyun görüşü ile geleceğimiz olsa da bu sezon sadece 3 gol attı. Diğer 2005’li Semih Kılıçsoy’u ise oynamadan küstüreceğiz. Montella, her şartta Semih’i kazanmak zorunda çünkü onun bitiricilik yüzdesi diğer iki oyuncumuzdan daha yüksek.
Rakip 9, siz 30 kez ceza sahasına giriyor ama gol atamıyorsanız üzerinde çalışmanız gereken çok şey var demektir. Zaten Montella’nın bu oyun planında kanatlara forvetlerden daha çok iş düşecek gibi duruyor.
Her işi elimize yüzümüze bulaştırmada pek mahiriz. Semih Kılıçsoy sonuna kadar A Milli Takım’ı hak ediyor. Onu kadroya çağırıp, taktik idmana bile almadan Ümit Milli Takım’a yollamak durduk yere kriz çıkarmaktan ve oyuncuyu da küstürmekten başka bir şey değil. Buna ne gerek vardı? Macaristan maçında oynatmazsın, Avusturya maçında sahaya atarsın olur biter. Beşiktaş kanadından haklı olarak açıklamalar, ardından Pendik Stadı’nda milli takımın önüne geçen ayrışmalar. Değer miydi buna?
Arda Güler gözbebeğimiz, umudumuz ama onun vücut dilini hiç beğenmiyorum. Oyuna girdikten sonra sürekli kendisine oynamaya başladı. Real Madrid’de olduğu gibi. Futbol yıldızları sever ama modern futbol bir yere kadar sever. Yoksa kimse size iyi çalım atıyorsunuz diye formayı vermez. Arda bu şekilde takılmaya devam ederse EURO 2024 kadrosunda olmazsa ben şaşırmam."
Yasin Yildirim,3,2024,Özlenen takım,"Bu sıcağa kar dayanmaz sözünün karşılığıydı Trabzonspor-Karagümrük maçı. Öyle bir Fırtına çıktı ki karşımıza Karagümrük’ü attığı gole pişman etti.
Şota Arveladze ile pas ve geçiş oyunu oynamaya çalışan Karagümrük, dev forveti Markao’nun kornerdeki kafasıyla aradığı golü de buldu ama o kadar geriye yaslandı ki maç bu dakikadan sonra tek taraflı bir hal aldı. Hakkını yemeyelim ev sahibi ekibin oyunu da Karagümrük’ü çıkartmadı.
Maçın anahtarı Abdullah Avcı’nın Enis Destan yerine forvette Pepe’yi oynatmasıydı. Fildişili yıldız o kadar dinamik bir oyun oynadı ki sürekli gezdi, sürekli kovaladı. Klasik bir 9 numaradan çıkıp kanat, forvet, oyun kurucu özelliklerini forvete yansıtan Pepe, Trabzon’u oyun anlamında hem orta alanda hem hücumda bir kişi fazla oynattı. Ona iki kişi eşlik etti. Visca ve Trezeguet hem keyif veriyor hem de oynadıkları oyundan keyif alıyor. Hep doğru koşular hep doğru paslar atmanın ödülünü dünkü maçta aldılar. İlk golde Bardhi’nin şutunun Biraschi’ye çarpıp kaleciyi yanıltması, ikinci golde de Visca’nın ortasında aynı oyuncunun topu kendi ağlara yollaması Trabzonspor için şanstı ama bordo-mavililer bu şansı kendisi yarattı. Avcı’nın Enis-Umut Güneş değişikliği de pastanın çileği oldu. Onun girişiyle Fırtına vites yükseltti. Önce Pepe Trezeguet’ye ardından Trezeguet de Pepe’ye al da at dedi. Mısırlı futbolcu Trabzon’dan kopma noktasına gelen Umut Bozok’a da son dakikada nefis bir asist yaptı.
Kısacası Fırtına tempolu, coşkulu, topu paylaştığı ve sürekli doğruları yaptığı futboluyla şampiyon olduğu dönemdeki gibi bir takım izletti."
Yasin Yildirim,3,2024,Şaka gibi gol,"Kupada yarı finale çıkmak ve 3.’lük için mücadele edilen Beşiktaş’ın derbiyi kaybetmesi Trabzon’a yaramamış. Aşırı rehavet ve ciddiyetsizliği futbol kaldırmaz.
Uğurcan Çakır gibi bir kalecinin böyle bir konsantrasyon kaybına hiç hakkı yok. Denswil’in ileriye baktığını görmesine rağmen, takım arkadaşınla göz göze gelmeden ona doğru pas atarsan, rakip de gelir boş kaleye golü atar. Sen de şaka gibi bir gol yer dünya çapında mizah konusu olursun. Üstelik skor 1-0’ken
ve Trabzonspor oyunda dengeyi sağlamışken yapılan böyle bir hata maçın da kopmasına neden oldu. Kısacası Uğurcan maçı Alanya’ya hediye etti.
Fatih Tekke’nin gelişiyle oyun anlamında çıkışa geçen Alanyaspor maça etkili başlayan taraftı. Özellikle kanatları iyi kullanan ev sahibi golü de erken buldu. Balkovec’in Visca ve Meunier’le dans ederek kestiği ortada Uğurcan ilk hatasını yaptı, Oğuz Aydın da golü buldu. Genç futbolcu fırsatçılığının ödülünü ilk yarıda iki kez aldı. Biraz dikkatli olsa hat-trick de yapabilirdi.
Trabzonspor ilk yarıda 19 kez ceza sahasında topla buluşmasına ve 13 şut çekmesine rağmen golü bulamadı. Meunier etkili çıkışlarına bu maçta da devam etti. Yine Visca ve Trezeguet’in ayağına bakan Trabzonspor’da Enis’in tutuk futbolu da skor bulamama sorununa tuz biber ekti.
Uğurcan'ın üçüncü goldeki hatası da aklının yediği ikinci golde kalmasının bir sonucuydu. Kısacası rehavet Trabzonspor’a pahalıya patladı. Alanyaspor iyi futbolunun karşılığını haklı bir galibiyetle aldı."
Yasin Yildirim,3,2024,Sıklet farkı,"Fenerbahçe ile Hatayspor arasında öyle bir kalite ve sıklet farkı var ki sarı-lacivertliler adeta ikinci viteste oynadığı bir ilk yarıyla maçı kopardı. Ev sahibi ekibin bu kadro ve anlayışla Süper Lig’de kalması çok büyük bir başarı olur.
Ferdi'nin maçın hemen başında Szymanski’ye verdiği müthiş pası Polonyalının cömertçe harcaması makul karşılanabilir ama 16. dakikada Cengiz’in topuk pasını takip etmemesi ve topun korner direğine çarpıp oyunda kalması alışık olmadığımız bir durum. Ne oldu bu Szymanski’ye? Sezona Kevin De Bruyne gibi başlamıştı Yassine Benzia gibi devam ediyor. Nerede o her topa basan, rakibi ısıran, top ayağına geldi mi gol atan adam... Karşı karşıya pozisyonları bile bitiremez durumda.
37 yaşındaki Dzeko, kaptanlık bandının hakkını mücadelesiyle veriyor, yetmiyor bir de Osayi’ye soldan yaptığı asistle takımını rahatlatıyor. Yine soldan Tadic’in adrese teslim ortasında Cengiz alıştığımız sol kroşesini indirip maçı bitiriyor. Çağlar-Becao çok zorlanmasa da ilerleyen haftalar için biraz ağır kalırlar izlenimi verdi. Dünkü orta saha kurgusu da sadece Hatay’a yeter. Bunlar da gözden kaçmasın.
Kısacası kaliteli ayaklarla üflesen düşecek Hatay’ın başa çıkması mümkün değildi. Liderliği ile geçiren Fenerbahçe’ye bugünkü derbiyi rahat rahat izlemenin keyfi kaldı."
Yasin Yildirim,4,2024,Olmadı Enis,"Trabzonspor için bu sezon kupa çok şey demek. Onu da çok istediğini dün akşam gösterdi bordo-mavililer. Fountas’ın ters kanada attığı nefis pasta, Edin Visca’nın süper golü geldi. Karagümrük de Emre Mor ve Güven’le yoklamıştı kaleyi, golün geleceği belliydi, Mendes skoru eşitledi. İlk yarının sonlarına gelirken sağ stoper Mendy içeri ortaladı sol stoper Denswil sağ ayakla usta bir golcü vuruşu yaptı.
Buraya kadar her şey güzel giderken, Enis Destan’ın ilk yarının son dakikasında rakibine attığı yumruk işleri bozdu. Olmadı Enis, ne gerek vardı buna! Böylesine önemli bir maçta bir anlık öfkene hakim olamayıp takımını on kişi bırakmak, senin gibi sahada duruşu olan, umudumuz olan bir gence yakışmadı. Takım arkadaşların ekstra yükü kaldırdı ama maçın sonlarında zorlandı. Çok daha farklı bitebilecek bir maç 3-2 bitti.
İkinci yarıda on kişi kalan Trabzonspor’da bu kez roller değişti, Visca güzel bir asist yaptı Fountas bitirdi. Yunan futbolcunun dün akşamki performansı alkışı fazlasıyla hak etti. Onuachu da oyuna girdikten sonra dar alanda fizik kalitesini konuşturdu.
Taraftarlar, Nijeryalı golcüyü özlemiş. Rakip Karagümrük Paoletti ile umutlansa da Trabzonspor bir kişi eksik oynamasına rağmen ayakta kalmayı başardı. Ayrıca Fırtına, Visca, Fountas, Pepe ve Onuachu gibi yıldızlarıyla Türkiye Kupası’nın en büyük favorisi olduğu mesajını verdi."
Yasin Yildirim,4,2024,Riva'daki İspanyol,"Futbolun katili Türk hakemleri” tezahüratı yükseliyordu 32. dakikada  tribünlerden; Hakem Çağdaş Altay’ın Kayserispor lehine verdiği penaltı kararını İspanyol VAR hakemi Pablo Gonzalez Fuertes’in uyarısıyla iptal ettiği anda.
54. dakikada yine İspanyol’un uyarısıyla monitörün başına geçen Çağdaş Altay, Trabzonspor’un Bardhi ile attığı golü iptal etmişti ama bu kez tribünlerde sevinç nağraları vardı. VAR hakeminin yerli ya da yabancı olmasından çok kendi lehinize ya da aleyhinize verdiği kararlar belirliyordu futbol katili olup olmadığını kısacası. Tek gerçek bu! Bu arada Riva’daki İspanyol da iyiydi hani.
Trabzonspor'un yıldızı Meunier. 10 numara sağ bek. Enis Destan’a yaptığı  asistle bordo-mavililerin maça rahat başlamasını sağladı. İkinci yarıda Enis’in yine ağzının içine attı ama genç forvet bunu heba etti. Enis demişken, hücum hattındaki etkinliği galibiyetin anahtarıydı.
Uğurcan’ın uzun topunda onun indirdiği topa Pepe’nin yaptığı tek vuruş da birinci sınıf futbolcu işiydi. Uğurcan’ın Kayseri’ye hediye ettiği gol maçı strese yoksa da Trabzonspor hak ettiği bir üç puanı kazanmayı bildi. "
Yasin Yildirim,4,2024,Barış'ın rakibi yok,"Alanyaspor'un baskılı ve yüksek tempolu oyununa karşılık vermekte zorlanan Galatasaray, ilk 45 dakika oyun kurma anlamında belki de sezonun en kısır futbolunu oynadı. Açıkçası bu futbol şampiyonluk futbolu değildi.
Oğuz Aydın sol kanatta Köhn’ü çok zor durumlara soktu, sarı-kırmızılılar baskıyı bir türlü kıramadı. Bunda Aurier ve Kerem Aktürkoğlu’nun kötü futbolu da etkiliydi. Aurier çok ağır ve bu haliyle oynaması mümkün değil. Kerem Aktürkoğlu da sabır kredisini çoktan bitirdi. Nelsson’un kritik hamleleri olması maç bu kadar rahat bitmeyebilirdi. İlk 45 dakikada akıllarda Mertens’in direkten dönen nefis şutu kaldı.
İkinci yarıda Aurier ve Kerem’in yerine Kaan ve Ziyech’in girişiyle her şey bambaşka bir hal aldı, şampiyonluk modu açıldı. İlk yarıda çok koşup yorulan ev sahibi bu kez Galatasaray’ın baskısı karşısında dağıldı. Barış kişisel becerisi ile perdeyi açtı, ardından Ziyech süper yıldız golüyle fişi çekti. Adam yıldız, çıkıyor iki hareketiyle her şeyi değiştiriyor. Barış da Galatasaray için bir futbolcudan fazlası. Onun orantısız fizik gücüne karşı koyabilecek oyuncu Süper Lig’de yok. Maçın tartışmasız kahramanıydı. En zor virajı 4-0’la geçen Galatasaray, Fenerbahçe’ye en net mesajı verdi."
Yasin Yildirim,4,2024,Bu futbol uygun mu?,"Seyircisiz maçtan daha kötü bir şey varsa o da Sivasspor’da Bülent Uygun’un oynattığı o demode futbol anlayışı. Beşli bir savunma bloğu, onun hemen önünde dörtlü bir blok daha. Kaleciyle on kişiyi 30 metreye sıkıştırıyorsunuz sanki Manchester City’ye karşı rövanşa çıkmış gibi. İzleyenlerin gözlerini kanatmaktan, insanları futboldan soğutmaktan başka bir faydası yok.
Trabzonspor aslında ilk yarıda yapması gereken her şeyi yaptı. Bu kadar dar alanda girilebilecek kadar pozisyona da girdi ama Trezeguet’nin gününde olmayışı ve final vuruşlarındaki hatalar bordo-mavililere pahalıya patladı. Özellikle Meunier’in hücuma çıkışları, Visca ile olan uyumu etkileyiciydi. Belçikalı futbolcu sağ bekten çıkıp forvetteki Pepe’den daha çok ceza sahası içinde topla buluştu.
Sivasspor hata kolluyordu onu da buldu. Manaj sırtı dönük oyundaki etkisi ve yaptığı güzel asistle Menig’e golü attırdı. Bu gol Trabzonspor’un gardını tamamen indirince duvara karşı verilen mücadele sonuçsuz kaldı. Uygun’un uygunsuz futbolu kazandı."
Yasin Yildirim,5,2024,Tarih şampiyonu yazar!,"Galatasaray'ı rakiplerinden ayıran en büyük özelliği geriye dönüp bakmaması, geçmişe takılıp kalmaması. İşte bu yüzden şampiyonlukların ve kupaların takımı. Mayıslar yine Galatasaray’ın.
Derbide yaşanan hayal kırıklığını unutup Konya’da şampiyon gibi oynadı ve 24. şampiyonluğunu kucakladı. Tarih ikincileri değil şampiyonları yazar. Tek gerçek bu. Gönüllerin şampiyonu olmak, züğürt tesellisinden öteye geçmez maalesef, sadece gaz alır. Galatasaray da ‘Yaz tahtaya bir daha’ diyerek anasının ak sütü gibi helal bir şampiyonluğu hanesine yazdırdı. Sezonu 102 puanla bitirmek, uzun yıllar yanına yaklaşılamayacak bir başarı hikayesi. Bir takım 99 puanla sezonu ikinci bitirecekti o Fenerbahçe oldu. Sarı-lacivertlilerin 99 gol, 99 puan ve sadece 1 yenilgi ile gösterdiği olağanüstü performansı kupa almaya yetmedi. Ama bence alkışı fazlasıyla hak etti. İki takım da birbirini ittirdi. Saha içinde daha fazla kalan takım şampiyon oldu. Süper Kupa Finali kırılma anıydı.
Icardi golcülük repertuvarındaki iki olağanüstü vuruşla maçı kopardı. Berkan da fazlasıyla hak ettiği bir ödülü attığı golle aldı. Konyaspor, Fenerbahçe maçında da çok kötüydü ama o maçta şanslıydı. Bu kez olmadı.
Şu unutulmasın bu takım bir devre sol beksiz oynadı. Yetmedi devre arasında en iyi oyuncularından Boey’i satıp, yerine çakma bek Kaan’la idare etti. Transferler fiyaskoydu, yarım Icardi, çeyrek Ziyech ve eldeki eski tüfeklerle bu başarı geldi. Birçok bölgenin yedeği bile yoktu. Alkışlar Okan Buruk ve Galatasaray’a. Sarı-kırmızılı renklere gönül verenlere kutlu olsun."
Yasin Yildirim,5,2024,İntihar,"Finallerin takımı dediğimiz Galatasaray, en kritik maçta derbide sezonun en kötü futbolunu oynayıp hak ettiği bir yenilgi aldı. Şampiyonluk kutlaması yapacağı bir yerde, ezeli rakibine bu kadar kötü bir futbolla yenilmek tek kelime ile intihar.
Fenerbahçe'yi kutlamak lazım. Uzatmalarla 75 dakika on kişi oynayan sarı-lacivertliler, bir an olsun geri adım atmadı, Galatasaray’a adım attırmadı, kısacası nefes aldırmadı.
Fenerbahçe daha sert bir takım olduğunu gösterdi. Galatasaray hiçbir dönen topu alamadığı gibi açık da bulamadı. Kısacası Fenerbahçe inanmış, Galatasaray inanmamıştı. Futbol yıldızlarla kazanılmaz mücadele ile kazanılır.
Dün Galatasaraylı futbolcular mücadele etmedi, istemedi, rakibi bozmadı. Mertens, Ziyech, Icardi ve Kerem Demirbay fizik olarak Fenerbahçe’nin sert oyuncularına karşı fazla yumuşak kaldı, bu da pas yapmalarını engelledi.
Duran toptan gol atamıyor denilen Fenerbahçe, Muslera’nın ikramı ile golü  buldu. Galatasaray’ın partisini ve fiyakasını bozuldu. Galatasaray şampiyon olsa da bunu biraz buruk kutlayacak. Orası kesin.
Hakem Arda Kardeşler ise tek kelime ile rezaletti. Djiku’ya verdiği kırmızı kartın dışında tüm kararları faciaydı. Böyle bir derbiye Arda Kardeşler’i vermek de Galatasaray’ın oyunu kadar intihardı.
Değmez ama Mert Hakan’a ayrı bir parantez açalım. Maçın en kötü öznesiydi. Süper Lig’in şu ortamına en çok yakışan futbolcu."
Yasin Yildirim,5,2024,Onuachu’yu al başkan!,"Trabzonspor yönetimi bu yaz ne yapıp edecek Paul Onuachu’nun bonservisini alacak, başka yolu yok. Nijeryalı futbolcu, bordo-mavili takım için vazgeçilmez bir parça oldu, sezona damga vurdu.
Afrika Kupası olmasa ve sakatlık yaşamasa muhtemelen krallık tacını da takardı. 21 maç oynayıp 15 gole ulaşmak her forvetin yapabileceği bir şey değil. Sörloth gibi Nwakaeme gibi bu takıma cuk oturdu.
O kadar ciddi bir fiziksel üstünlük kuruyor ki rakip stoperler maç boyunca onu durdurmak için neler yapmıyor neler ama olmuyor. Yine golünü attı, Trabzon’a bir üç puan daha yazdırdı.
Hakkını yemeyelim tıpkı Onuachu gibi bir de Thomas Meunier izliyoruz ki izlemeye doyamıyoruz. Belçikalı sağ bek devre arasında gelmesine rağmen kırk yıllık Trabzonlu gibi oynamaya devam ediyor.
Vişça-Meunier-Onuachu üçgeni Trabzonspor’un adeta can damarı. Vişça’nın müthiş pasında Meunier sağdan aktı, kafayı kaldırıp Onuachu’ya yolladı, o da kafayla skoru buldu. Belçikalı futbolcu sağ bekten oyun kurmaya devam ediyor.
Bir alkış da Abdullah Avcı’ya. “En önemli maç oynadığınız maçtır” diyerek 5 gün sonra Beşiktaş’la Türkiye Kupası finali oynayacak olmasına rağmen takımında rotasyon yapmadı, as kadroyla sahadaydı. Trabzonspor da sezonu üçüncü bitirmeyi hak ederek maçı kazandı."
Yasin Yildirim,5,2024,Rakipsiz yıldızlar,"Galatasaray dün şunu bir kez daha gösterdi ki bu ligin en iyi kadrosuna ve en iyi teknik direktörüne sahip.
Bu kadar özel yıldızlarınız varsa ligin tüm rekorlarını alt üst etmeniz de kaçınılmaz. Sivas’ın tüm defolarını çalışmış Galatasaray. Ligin büyüklere karşı en iyi savunma yapan takımlarından birini dün akşam delik deşik etti. Maçın 6-1 bitmesi sizi yanıltmasın, 9-10 bile olabilirdi. 
Barış Alper’in fizik gücüne karşı koyacak hiçbir oyuncu yok. Onun soldan bindirmelerinde yaptığı iki asistle maç ilk yarıdan bitmişti zaten.
Galatasaray son 6 haftada 22 gol attıysa bunda Ziyech etkisi tartışılmaz. Sarı-kırmızılı takımın en büyük eksikliği final paslarında yaptığı hatalar ve şut tehdidiydi. 
Ziyech’in aklını ve yeteneklerini sahaya koyduğu son 6 haftada Galatasaray birçok şeyi çok daha kolay yapmaya başladı. Şu hali bile ligi sallamaya yetti. Bir İcardi izliyoruz her yaptığı ders. Stoperleri aldı aldı götürdü, onun açtığı alanlarda Ziyech ve Mertens golleri attı. 
Stoperin arkasından gelip attığı gol imza vuruşuydu. Yetmedi yine ders niteliğinde bir kapanış golü attı. 37 yaşında bir Mertens izliyoruz, idmana çıkmadan maça çıkıyor öyle paslar atıyor, öyle vuruşlar yapıyor ki mest ediyor.
Dün akşam otelde bu Galatasaray’ı izleyen Fenerbahçe’nin de gardı düşmüştür. Bu futbol rakibin de kimyasını bozar."
Yasin Yildirim,5,2024,Bu rekabeti özlemişiz,"Futbol şehri Samsun, Trabzonspor maçına iyi hazırlanmış. Tribünlerin coşkusu eski, güzel günleri hatırlattı bizlere. Karadeniz derbisini özlemişiz. Her zaman söylüyoruz işte bu yüzden şehir takımları, futbol şehirleri Süper Lig’de olmalı.
Maçın başlama düdüğüyle birlikte taraftarının müthiş desteğini arkasına alan Samsunspor, Trabzonspor’a nefes aldırmadı. Ön alan baskısıyla bordo-mavililerin oyun kurmasına izin vermedi. Abdullah Avcı’nın kupa maçını da düşünerek yaptığı seçimler de Trabzon’un oyun anlayışını bozdu. Rayyan Baniya ve Fernandez defansta, Mendy de ön liberoda etkisiz kaldı.
Acemice yaptırılan bir penaltı, ardından baskıyla kazanılan topta Mouandilmadji’nin golü skoru 2-0’a taşıdı. Bardhi’nin frikikten attığı karambol gol Trabzon’u uyandırır mı derken kornerde Fernandez’in kendi kalesine attığı gol Samsun’u rahatlattı.
Ligin duran topların en etkili kullanan takımlarından biri olan ev sahibi bu maçı da boş geçmedi. İkinci yarının hemen başında Trezeguet müsait pozisyonu gole çevirebilse bordo-mavililerin bir umudu olabilirdi ama Samsun’un iştahı, baskısı ve coşkusu buna izin vermedi.
Samsunspor sahaya koyduğu inançla hak ettiği bir üç puanı aldı. "
Yasin Yildirim,6,2024,"Öldük, öldük, dirildik","Tamam, ülke olarak bu hayatta bize rahat yüzü yok ama bu kadarı da fazla. Gruptan çıktık ama çıkarken canımız da çıktı. Acı çeke çeke, ite kaka, 70 dakika 10 kişi oynayan Çekya’ya karşı saniyeleri saya saya 1 puanı kurtarmak için göbek çatlata çatlata.
Olmaz denen oldu; Gürcüler, Portekiz’i devirdi, bize de stres sıkıntı düştü.
Takımın Portekiz yenilgisi sonrasında oluşan kaos ortamından güçlenerek çıkmasını beklerken oyuncularımız yine baskıyı kaldıramadı. Çekya’nın da henüz maçın başında bir kişi eksik kalması bize rahatlama fırsatı verse de bir yandan da baskı altında kaldık. Pozisyona girmekte zorlanırken ikinci yarının başında şaheser bir golle Hamburg bayram yerine döndü. Hakan eski evinde ne gol attı öyle.
Çaprazdan sağ ayak üstüyle o topu ters köşeye yollamak kalite gerektirirdi. Kaptan bu kez dümende sağlam durdu.
Ama işte hastalığımız, kolay gol yemek. Taç organizasyonundan saçma sapan bir golle stres sıkıntı üzerimize yapıştı. Savunurken, hücuma çıkarken hep hata yaptık.
Yine yazalım: Montella hocam bu kadar korkak olmaya gerek yok. Biz cesaretimizle esaretten kurtulabiliriz. Gerçekleri kabul edelim. Çok iyi değiliz ama daha iyisini yapabiliriz. Arda Güler’i bu kadar abartarak oyuncuya ve takıma zarar veriyoruz. Cenk Tosun’u da fazla yabana atıyoruz. Hoca Cenk Tosun inadından vazgeçince, ne kadar fizik olarak eksik olsa da, Tosun Paşa kalitesini, golcü olduğunu, golü kokladığını, tecrübesini konuşturdu.
Barış ya da Arda ileride oynamaz. Barış’ın gücü kanatlarda.
Gerçeklerle yüzleşelim, inatlarımızdan vazgeçelim ve önümüze gelen tarihi fırsatı kaçırmayalım."
Yasin Yildirim,6,2024,Buradan size ekmek çıkmaz,"Çekya maçının son antrenmanı için Hamburg’dan Barsinghausen’e doğru yola çıktığımda kafamda bazı soru işaretleri vardı. Oyuncuların 15 dakikalık süreçte verdiği pozitif enerji, kamp merkezindeki ortam ve gülen yüzler kritik maç öncesinde umut verdi.
Ağır yenilgi yaşayan takımlar ya ciddi şekilde reaksiyon vererek ayağa kalkarlar ya da kumdan kale gibi dağılırlar. Ben ilk şıkkın geçerli olacağını düşünenlerdenim.
Sosyal medya günümüzün gerçeği. Futbolcular da yazılan-çizilenleri yakından takip ediyor. Kabul edelim ki etkileniyorlar da. Böylesine kritik süreçlerde takıma destek olmak yerine klavye başından sallamak, olmayan şeyleri yazıp çizmek sadece kaosa yol açıyor.
Başka hesapları olan, gizli ajandası bulunanlar hem Arda’yı hem Milli Takım’ı bu kötü emellerine alet ediyor. Sahada çalışan bizler gerçekleri yansıtabilmek için dün olduğu gibi 15 dakika için 4 saat yol gidip geliyoruz. İyi ki de gidiyoruz. Yine yazalım Arda’yı takım arkadaşları, hocası, kafilenin çaycısı bile çok seviyor. Tıpkı bizler gibi. Kısacası buradan size ekmek çıkmaz.
Gelelim maça. Çekya çok koşuyor, fizik gücüne ve duran toplara güveniyor. Kontrollü ve dengeli oyunla istediğimizi alırız.
Yeter ki duyguları değil aklı ön plana çıkaralım."
Yasin Yildirim,6,2024,Montella'ya yazar,"Kolay havaya giriyor, hatalarımızı görmüyoruz. Portekiz’in hocası Roberto  Martinez maçtan önce “Türkiye’nin zaaflarını çok iyi biliyoruz” demişti. O dersine çalışmış. Vincenzo Montella da onun ekmeğine yağ sürünce paramparça olan bir takım izledik. Gürcistan maçındaki artı averaj ve kazandığımız özgüven de gitti.
Kazanan takımın 11’ini bu kadar bozarsan, seni de bozarlar.
Şunu da unutmayalım, biz futbolcularımızı fazla abartıyoruz. Ferdi’nin kanadı otoban oldu, Abdülkerim tel tel döküldü, Barış Alper ayakta duramadı. Bunlar yere göğe koyamadıklarımız. Gerisini de siz düşünün.
Kanat savunmamız facia. Adam takibi de yok alan yerleşimi de. Çizgiye inenin topu içeri çevirmesi yetiyor.
Samet saatli bomba. Gürcistan maçının yıldızıydı, bu maçta da ayakta kaldı ama işte güvenemiyorsun. Kaleciye bakmadan geri pas atıyor.
Yunus Akgün en son ne zaman maça çıktı da bu maçta 11’de? Arda Güler 70’te oyuna girince dinlenmiş mi oldu? Mert Müldür niye kesik yedi? Bunun gibi onlarca soru sıralanabilir. Üstelik emekli olmuş ama farkında olmayan bir Ronaldo sahada.
41 yaşındaki Pepe’yi zorlayamadık bile. Şunu kabul edelim fizik olarak da iyi değiliz, taktik anlayış olarak da. Üstelik takım disiplinimiz de yok. Oyuncuların ayakları titriyor yetmiyor yenen ilk golden sonra gardımız da düşüyor. Turnuvanın en kötü takımı görüntüsü verdik. Tüm bunlar da Montella’ya yazar.
Ya ayağa kalkıp Çekya maçında reaksiyon veririz ya da savrulur gideriz. Yoksa dinlenme sırası Montella’ya gelir. "
Yasin Yildirim,6,2024,Güzel takım,"Almanya'da Türkiye rüzgarı esmeye başladı. Gürcistan maçının ardından bir UEFA yetkilisi, “Turnuvanın en heyecanlı maçıydı” dedi. Haksız da değildi. Arda Güler’in başrolünü oynadığı bir hikayeyi yazmaya başladık. Bu takım sadece heyecan vermiyor. Bu takım sempatisiyle, coşkusuyla, genç yıldızlarıyla, centilmenliğiyle turnuvaya damga vurmaya hazırlanıyor.
Kısacası güzel takımız. Faul yapan, hemen rakibine el uzatıyor, özür diliyor. Gerginlik yok, gerilim yok. Bizim Çocukların yüzü gülüyor. Golden sonra çocuklar gibi seviniyor. Bizim aklımız hâlâ 2002 ve 2008’de. Bize muhteşem anılar bıraktılar. Bu takımda da öyle bir ışık var. Hayalleri de o. Tarih yazabilmek. Evet çok eksiğimiz var sıkıntılarımız var ama şans biraz da bizden yana olursa 2008 gibi insanları ekranlara kilitleyebiliriz. İlk maçı kazanarak üzerimizdeki stresi attık. Eksiklerimizi görüp ona göre hareket etmemiz şart. Ayaklar yere basmalı, her maça final gözüyle bakılmalı. Kazanırız, kaybederiz ama bu kafada devam edersek Euro 2024’ün en sempatik ve saygı duyulan takımı biz oluruz.
Unutmadan söyleyelim Montella’nın da Bizim Çocuklara ayak uydurması şart. Her zaman Arda’nın ayağına bakamazsınız. O da içindeki İtalyan ateşini çıkarmalı, cesur olmalı. Çünkü tarih cesurları yazar."
Yasin Yildirim,6,2024,Gerisi Allah kerim,"Dortmund'da sanki gök delindi maç öncesinde. Akan çatı, ağırlaşan zemin, sırılsıklam taraftarlar...…
Westfalen'in meşhur “Sarı duvarı” “Kırmızı duvara” dönmüştü ve EURO 2024’ün gerçek ev sahibinin Türkiye olduğunu kanıtlarcasına coşkuluydu. Mesaj çok netti: “Burası Türkiye buradan çıkış yok.”
Gürcistan beşli katı savunma bloğu ve önünde bir beşli blokla daha bize alan bırakmamaya çalıştı. Bu kurgu en uçta oynayan Barış Alper’i de yuttu. Hakan-Kaan-Orkun üçlüsü ortada fazla kısır kalınca iş beklere ve dönen toplara kalmıştı. Ferdi solda Mert sağ da maça müthiş başladı. Mert Müldür defanstan seken topa öyle bir vurdu ki tablo yap evin duvarına as.
Ritmi yakalamışken ikinci gol de geldi ama Orkun’un şanssızlığı ofsayta neden oldu çok da yazık oldu. Sonrasında takım durdu. Acemice yenen gol, rakibi iştahlandırdı. Şans bu kez bizden yanaydı, neredeyse ikiyi de yiyorduk.
İkinci yarıya Barış’ı kanada çekip Arda’yı öne atarak başladı Montella. Yine istediğimiz pozisyonlara giremedik. Forvetimiz yokken gereksiz ortalar Gürcistan’a yaradı. Bize bir kıvılcım lazımdı. Arda Güler ben buradayım dedi. Sol ayağıyla Dortmund’u ateşe verdi. Bu çocuk bambaşka bir şey tarifi yok.
Üçü bulamayınca yine panik, verilen saçma sapan pozisyonlar. O onlarda da şans lazımdı. Fazlasıyla bizden yana oldu. Direkler, etten duvarlar, kalp sancıları arasında Kerem bitirdi maçı.
Sonrası  mı? Bir başkadır benim memleketim, gerisi Allah kerim..."
Yasin Yildirim,6,2024,"Cesaret mi, esaret mi?","EURO 2024 maceramız bugün başlıyor. Portekiz teknik, Çekya disiplinli, Gürcistan savaşçı. Peki biz? Biz de sıradışıyız. Daha doğrusu olmalıyız. Onların yapabileceklerini kestirmek kolay. Biz farklı şeyler yapmalıyız.
Vincenzo Montella’nın geçen gün yaptığı bir açıklama beni biraz şüpheye düşürdü. İtalyan hoca çok fazla genç yıldızı aynı anda oynatmanın sakıncalarından bahsetti.
Oysa dünya futbolu kabuk değiştiriyor sahne Bellingham, Musiala, Wirtz, Yamal, Leao gibi gençlerin. Görünen o ki turnuvadaki kaderimizi Montella çizecek. Cesaretle esaret arasındaki ince çizgideyiz.
Takımımızda fark yaratacak kim diye sorsam bu satırları okuyan sizler tereddüt etmeden Arda Güler, Kenan Yıldız, Barış Alper Yılmaz diyeceksinizdir. Bundan şüphem yok. O zaman biz de gençlere güvenmek zorundayız. Semih’i de sahaya atacağız, Bertuğ’u da. Ama parmak ucuyla tutarak değil. İnanarak, onları inandırarak. Defansta ciddi sıkıntısı olan, hücumda da gerçek bir golcüsü bulunmayan Türkiye, normal bir oyun yapısıyla bu gruptan çıkamaz. Farklı şeyler denemeli, zor kararlar alıp arkasında durmalıyız.
Öyleyse hadi biraz cesaret."
Yasin Yildirim,6,2024,Uçmayalım,"Bir şampiyona öncesinde yine ayaklarımız yere basmıyor. Evet genç ve dinamik bir takıma sahibiz, potansiyelliyiz ama ciddi sıkıntılarımız var.
Yolun sonu final olsun gibi söylemlerin altı bomboş. Grubu lider bitiremezsek son 16’da Fransa ya da İspanya ile karşılaşmamız kaçınılmaz. O zaman uçmayalım.
Kalecilerimizin performansı dengeli değil. Sağ bekte Zeki’nin belki de turnuvanın en süratli iki oyuncusu Leao ve Kvaratskhelia’ya karşı oynayacağını hatırlamakta fayda var.
Stoper sıkıntımız Ozan’ın da gidişi ile hat safhaya çıktı. Merih, “O eski halinden eser yok şimdi” şarkısını mırıldatıyor bize. Samet Akaydin ve Cenk Özkaçar yetmez. Üstelik golcümüz de yok?
Peki ne yapacağız? Ekstra performanslara ihtiyacımız var. Çılgın Türkler modunu açmalıyız.
Her şampiyona kendi yıldızlarını çıkarır. Bizim de elimizde böyle bir umut var. Barış Alper, Kenan Yıldız, Semih ya da Arda Güler’den ekstra performans almamız gerekiyor.
Montella’nın da fizik gücü yüksek üç hücumcuyla rakip savunmaların dengesini bozmaktan başka çaresi yok.
Presle kazanılan toplarla gireceğimiz pozisyonlar ve geçiş hücumları bizi sonuca götürür. Duran topları da iyi kullanmamız şart. Yoksa eve yine erken döneriz."
Yasin Yildirim,7,2024,Başımız dik yolumuz uzun,"Galiptir bu yolda mağlup. Arda’lar, Kenan’lar, Semih’ler, Ferdi’ler, Barış’lar… Onlara güvenelim, altyapılara önem verelim, yeni Arda’lar, Kenan’lar, Ferdi’ler ekleyelim yeter ki. 2026 Dünya Kupası var sırada.
Almanya'dan, gurbetteki evimizden başı dik şekilde Türkiye’ye dönüyoruz. 3 hafta boyunca bizi hop oturtup hop kaldıran, her maçta gurur yaşatan, yoğun ve karamsar ülke gündemini bir nebze olsun unutturan Bizim Çocuklar’a kocaman bir alkış. Onlar ellerinden geleni yaptı. Hollanda maçı sonrasındaki gözyaşları bize yaşattıkları haklı gururdan. Galiptir bu yolda mağlup. Arda’lar, Kenan’lar, Semih’ler, Ferdi’ler, Barış’lar… Bu pırıl pırıl çocukların yolu uzun. Onlara güvenelim, altyapılara 
önem verelim, yeni Arda’lar, Kenan’lar, Ferdi’ler ekleyelim yeter ki. 2026 Dünya Kupası var sırada. Orayı es geçmeyelim. İstikrarı sağlamak zorundayız her şeyden önce.
Gelelim Euro 2024 değerlendirmesine: Uzun zaman sonra Milli Takım kampında prim konuşulmadı. Genç kadroya ağabeylik yapan isimlerin de desteği ile özlenen aile ortamı yakalandı. Hakkını verelim Montella da çok çalıştı. Belki de şampiyonada en yüksek konsantrasyona sahip isimdi. Doğum günü kutlaması için ailesini bile kampa almadı. Dış dünyaya kapıları kapatıp idman dışındaki tüm zamanını rakip analizlerine ayırdı. Onun için de kendini kanıtlama turnuvasıydı. Bence bunu kısmen başardı. 
Avusturya-Hollanda maçlarında taktik açıdan da başarı sağlandı. Oyuncu değişikliklerindeki zamanlama hataları hocaya eksi yazdı. Bakmayın koparılan yaygara
ya. Beklenmedik sakatlıklar sonrasında eldeki kadrodan iyi malzeme çıkardı. Bu sezon kendi takımlarında forma şansı bulmakta zorlanan Mert Müldür, Salih Özcan, Kenan Yıldız eleştirilen Samet, Merih gibi oyunculardan, fizik olarak iyi olmayan Arda Güler’den de maksimum verim aldı. Kadroyu elimize alıp baktığımızda 3-4 isim dışında çok iyi futbolcu diyebileceğimiz kim var? Böyle jenerasyon gelmez diyenler ya abartmayı seviyor ya da futbola uzaklar. 
Tüm takım elinden gelenin en iyisini yapmaya çalıştı. Mert Günok’un Avusturya maçındaki kurtarışı tarihe geçti. Mert Müldür, Kaan, Samet, Merih, Cenk Tosun, İsmail, Arda, Hakan, Orkun… Oynadığımız 5 maçta önemli işlere imza attı ama bana göre iki isim fark yarattı. Biri Ferdi diğeri de Barış Alper Yılmaz. Müthiş bir dinamizm 
kattılar takıma. Ferdi sol bekte, Barış Alper de hücumda turnuvanın en iyi oyuncularına karşı dimdik ayakta kaldı. İkisine de maşallah.
Kupaya çeyrek finalde veda etsek de tribünde kupayı kaldırdık. Türk taraftarlar Almanya’da hem ev sahipliği yaptı hem de tribün ve sokak şovlarıyla turnuvaya 
renk kattı. Ben son yıllarda bu kadar organize bir milli takım seyircisi görmemiştim. Almanya’da değişen kuşak da beni mutlu etti. Son derece modern, saygılı ve keyif almayı bilen bir profil çizdiler. 
TFF Başkanı Mehmet Büyükekşi, yeniden adaylık durumunu Euro 2024’e endekslemişti. Başarısızlık halinde zaten böyle bir ihtimal yoktu. Kararımı vermedim dese de başkanlığı çok istediği her halinden belliydi. Yapacak çok şeyi olduğunu düşünüyor. Özellikle de altyapılar, akademiler konusunda. İmzaları da cebine koymuş. Bugün yarın adaylığını açıklar."
Yasin Yildirim,7,2024,Duygular yetmedi,"Her şeyden önce çeyrek finale çıkan ve bizi daha da fazlasına inandıran Bizim Çocuklara kocaman bir alkış ve teşekkür. İnanmıştık ama olmadı. Duygularımızla oynamak bize yetmedi.
Merih'e verilen siyasi ceza sonrasında daha da kenetlenmiştik. Berlin Olimpiyat Stadyumu’nda elli bine yakın hayatında o selamı yapmamış belki de yapanlardan haz etmemiş Türkiye sevdalısı  bozkurt selamında buluştu. Zor zamanlarda yine tek yürek olmamın gururu da bize yetti.
Üç stoperli beşli savunma ilk 45 yarıda bize ilaç oldu yine. Hollanda’yı kilitlemeye başardık. Portakal orda kal. İlahi adalet mi desek futbolun kaderi mi Merih cezalı olunca 11’de yer bulan Samet yine bir duran top sonrasında golü atıverdi. Her şey istediğimiz gibi gidiyordu ama Koeman işe ikinci yarı başlarken uyandı.
Weghorst hamlesi Hollanda’nın ceza sahasındaki etkinliğini artırdı. Biz de fazla baskı yiyip rakibin üzerimize gelişlerini durduramayınca golü gördük kalemizde. Bu gol ne moral bıraktı ne heves. 5 dakika geçti geçmedi ikincisi de geldi. Son anlarda kaçan dört yüzde yüz pozisyon da bizi bizden aldı.
Şans da bizden yana olmayınca çok yazık oldu. Ne para ne pul ne prim konuşan sadece oyununun içinde kalan, gülen, keyif alan, sahaya elinden geleni yapmak için çıkan bu güzel takıma final yakışırdı. Muhteşem taraftarımız ve her maçımızdaki heyecanımızla biz turnuvanın yıldızı olduk.
Teşekkürler çocuklar. Hiç üzülmeyin daha gidecek çok yolunuz var. Arda’lar, Kenan’lar, Semih’ler Barış’larin daha yazacak çok hikayesi olacak."
Yasin Yildirim,7,2024,Çok güzel takımız,"Muhteşemsiniz çocuklar muhteşem. Helal olsun size. İnanmanın, yüreğini ortaya koymanın ve takım olmanın başarısı bu. Zor olanı başardık, gruptan çıkar mı bu takım derken çeyrek finale adımızı yazdırdık.
Turnuvanın en hareketli en dinamik ve tıkır tıkır işleyen bir sistem takımına karşı bu galibiyet ekstra alkışı hak ediyor. Hakkını verelim Montella da kocaman bir alkışı ve özrü hak ediyor. Hocayı yerden yere vuranlar bir fotoğraf karesinden senaryo yazanlar utanır mı? Sanmam.
Henüz 57. saniyede gelen gol bizi birbirimize daha da kenetledi. Avusturya’ya karşı duran toplar altın değerindeydi. Biz de maden bulduk. Çalışılmış iki kornerde Merih’le gelen iki gol takdiri ilahiydi biraz da.. Eski sıra dışı performansından uzak kalan Merih çok istemenin, savaşmanın, arma için çabalamanın hakkını aldı. İkinci golde Alper Gezeravcı gibi uzaya çıkıp kafayı çaktı.
İlk golden sonraki on dakikada yediğimiz baskıyı iyi kırıp ayakta kaldık ve kontrolü ele aldık. Beşli savunma bize ilaç oldu. Merih-Apo-Kaan üçlüsü sağlam durdu. Özellikle Kaan kusursuz bir liderlik yaptı. Ferdi ve Mert’in bek performansı da Avusturya’yı kilitledi. Mert de kalesinde devleşince çeyrek final geldi. Hele son saniyedeki kurtarışı kalplerin durduğu andı.
Rangnick'in pres makinesi kırılmıştı. 6-1’in intikamı da en alınması gereken yerde alındı.
Bu takım güzel takım diye yazmıştım daha önce. Düzeltiyorum bu takım çok güzel takım. Herkes yüreğinin ekmeğini yer. 'Bizim Çocuklar' da yüreğinin ekmeğini yedi. Genciz, güzeliz, rakip kim olursa olsun sonuna kadar gideriz. Evet duygusalız, onlar gibi mekanik değiliz. İyi ki değiliz. Şimdi sen düşün Hollanda."
Yasin Yildirim,7,2024,İntikam soğuk yenir,"Rangnick'in kusursuz işleyen pres makinesini kırmak zorundayız. Avusturya’nın gücü orta sahası. Bundesliga patentli Sabitzer, Seiwald, Laimer ve Grillitsch’e karşı fizik kalitemizi sahaya yansıtmamız şart. Bir artıları da güçlerini 90 dakikaya yaymaları ve maçın sonlarında tempo yükseltebilmeleri. 6-1 yenildiğimiz maçı iyi hatırlayalım. Maçın sonlarında kumdan kale gibi dağılmıştık. Fizik olarak en iyi 11’imizle sahaya çıkmalıyız.
Ben bu maça hocanın Arda ile başlamasını yanlış bulanlardanım. Fizik olarak hazır değil ve bu kadar kuvvetli bir Avusturya orta sahası karşısında tabiri caizse dayak yer. Montella’nın duygusal davranıp davranmayacağını maç saati göreceğiz.
Çok mu enseyi kararttık? Hollanda-Avusturya maçını benim gibi izleyen herkes şunu görmüştür ki Hollanda çok daha net pozisyonlara giren taraftı. Avusturya ise futbol şansının yanında olduğu bir günü yaşadı. Yoğun pres defoları da yanında getiriyor.
Ciddi açıklar veriyorlar. Kanat oyuncularımızın bunu iyi değerlendirmesi lazım. Barış ve Kenan’a, oynarsa Kerem’e kritik rol düşecek. Sürekli defans arkasına koşu atmalılar. Kesinlikle temastan uzak durup, topu seri şekilde dolaştırmalıyız. Avusturya yenilmeyecek bir takım değil.
Ha bir de intikam soğuk yenen bir yemektir."
Yasin Yildirim,8,2024,Ders olamaz,"Türkiye'de futbolun ekonomi yönetimi facia. Özellikle dört büyükler devasa bütçelerini har vurup harman savuruyor. Taraftar baskısı yüzünden 1 lira edecek futbolcular 5 liraya transfer ediliyor. Her sezon yapılan onlarca yanlış transfer ve ertesi sezon bunlardan kurtulmaya çalışan takımlarımız. Biz bu filmi her yıl defalarca izliyoruz. Ders almak mı? Biz ders almayız genellikle ders veririz! Öyle diyor büyüklerimiz. Ve bayılırız kendimizi dev aynasında görmeye. Edirne dışına çıktığımızda ise kocaman kocaman tokadı yeriz. İşte son olarak İsviçre ekipleri ile karşılaşan takımlarımızı hali. Young Boys’un bu sezon bonservise ödediği para 1.6 milyon Euro. Bizde bu paraya oyuncu alsanız sizi kapıdan içeri sokmazlar. Galatasaray’ın Jelert’e ödediği bonservis 11 milyon Euro. Resmen akıl tutulması. Ama gelinen noktada golleri 3’er 3’er yiyoruz. Yetenekleri sınırlı oyuncular, doğru teknik adamların elinde bizim oyuncuya dayalı sistemimizi yıkıyor. Para doğru kullanıldığında değerlidir. Biz sonradan görme zenginlerin elindeki para gibi bir gecede tükeniyoruz."
Yasin Yildirim,8,2024,MVP belli,"Beşiktaş şu anda ligin en iyi takımı. Bunun nedeni de Ciro Immobile ve Rafa Silva’ya sahip oluşu. Buram buram kalite kokan iki yıldız bir takımın çehresini ancak bu kadar değiştirebilir.
Rashica ve Semih’in kanatlardaki performansının artmasının sebebi oyunu çok iyi bilen ve oynayan Immobile ve Rafa Silva’nın saha da oluşu. Rafa, o kadar gezici ve çabuk ki rakip takımın tüm dengesini bozuyor. Ben uzun zamandır oyunu bu kadar sade ve etkili oynayan bir oyuncu görmedim. Topu alışı, bırakışı, topla hareketlenişi ve bitirişi mest edecek cinsten. Son üç sezonda Portekiz gibi bir ligde 48 gol ve 47 asist yapan bir oyuncudan bahsediyoruz. Burada da üç resmi maçta üç gol attı bile. Topu ayağına her alışı rakip için potansiyel tehlike demek. Muhtemelen sezonu minimum 15 gol 15 asistle bitirir ve MVP olur.
Gelelim golcüye. Takım arkadaşları sürekli Immobile’yi arıyor ve o da bunun karşılığını gollerle veriyor. İki gol attı inanın daha çok atar. Dedik ya kalite diye. Ceza sahasında onu topla buluşturmak yetiyor. Krallık için bir numaralı favori şimdiden o.
Beşiktaş'ta herkes görevinin farkında ve iştahlı oynuyor. Semih kanatta gücünü, Rashica pasör özelliğini kullanıyor. Gedson ve Musrati’nin de performansı ön alan iyi olunca artıyor. Tek eksik defanstaki aksaklıklar. İki iyi bek şart..."
Yasin Yildirim,8,2024,0.06,"Turu geçmek için 2, maçı uzatmaya götürebilmek için 1 gole ihtiyacı olan Trabzonspor’un ilk yarıdaki gol beklentisi istatistiklere göre 0.01’di. Rapid Wien’in golü attığı yani turu bitirdiği 77. dakikada ise bu oran 0.06’ya çıkabilmişti. Evet yanlış okumuyorsunuz, 0.06’ya.
Abdullah Avcı sosyal medyadaki tepkilerden çekinmiş olacak ki sanki eşleşmenin ilk maçını oynuyormuşçasına bir kadro ile çıktı sahaya. Sanki takımı ilk maçı 1-0 kaybetmemişti. Yenilmeyeyim kafasındaydı. Lundstram, Okay ve Ozan’a yani üç defansif oyuncuya emanet edilmiş bir orta sahayla Trabzonspor’un pozisyona girmesi pek mümkün değildi. Böyle bir oyun anlayışı ile turu geçmek de zaten hayaldi. Öyle de oldu.
Avcı, Uğurcan Çakır’a teşekkür etmeli. İlk maçtaki gibi yine maçın yıldızıydı. Rapid’le Uğurcan arasında geçen maçın galibi Avusturya ekibi oldu. Kaptan da bir yere kadar direndi 10 isabetli şutun 2’sinde o da çaresiz kaldı artık.
Uzun süredir Abdullah Avcı için çalan çanların sesi artık Viyana’dan Trabzon’a bile ulaşıyordur."
Yasin Yildirim,8,2024,Vermeyince Mabut,"Fenerbahçe için büyük ölçüde Şampiyonlar Ligi anlamı taşıyan Lille eşleşmesinde bu şekilde elenmek üzücü hatta can acıtıcı. Fransa’da kendi kalemize attığımız iki gol yetmezmiş gibi Kadıköy’de kaçan tonla pozisyon. Osayi’nin direkte patlayan şutu derken 90 artı 1’de Oosterwolde’nin taç atışında Diakite’nin kendi kalesine attığı golle büyüyü bozduk. Daha doğrusu bozduk sandık.
Tur bize döndü derken, üstüne rakip 10 kişi kalmışken yine olmayacak bir şey oldu hiç yoktan saçma sapan bir penaltı kararı ile Lille eşitliği yakaladı. Cenk Tosun’un direkten dönen son saniye vuruşu da tuz biber ekti, Şampiyonlar Ligi hayalleri de uçtu gitti. Yazık oldu klişesinin tam ve eksiksiz karşılığıydı bu maç. 
Lille dinamik ve genç bir takım ama o kadar. Taktik disipline sahip çıkmanın ve mücadele etmenin büyük ölçüde de şansının ödülünü aldı. 
Mourinho boşuna “Fred’i özlüyorum” demiyor. Özlenmeyecek gibi değil. Onun yokluğunda Fenerbahçe’nin tüm ayarları bozuluyor. Sorun sarı-lacivertlilerin yavaş kalışı. Hızlanamıyor. İlk yarıda İsmail Yüksek ve Mert Hakan’ın çabasıyla ayakta kalındı. İsmail Yüksek demişken iki değil bence üç kişilik oynadı. Ferdi’den sonra onu da tutmak kolay olmayacak gibi. 
Szymanski'nin eski halinden eser yok. Sadece koşuyor ama onun işi takımı oynatmak olmalı. Dzeko da bu seviyelerde artık gitmiyor. Tüm toplar ona yollansa da Boşnak yıldız bunları çoğunu heba etti. Maximin’in de zamana ihtiyacı var.
Mourinho tur için tüm riskleri aldı, elinden geleni yaptı ama vermeyince Mabut ne yapsın Sultan Mahmut."
Yasin Yildirim,8,2024,Avcı'nın işi zor,"Trabzonspor taraftarıyla Abdullah Avcı arasındaki bağ kopmuş, paramparça olmuş. En büyük sorun da bu. Rapid Wien maçından sonra ki istifa tezahüratı, sosyal medyada yapılan ağır eleştiriler ve Sivas’ta takımı maça uğurlayan taraftarların “Yan pas, geri pas izlemeye gelmedik hocam” sözleri perşembenin gelişini andırıyor. Görünen o ki Abdullah Avcı-Trabzonspor birlikteliğinin ömrü çok uzun değil. Hele Trabzonspor Sivasspor maçındaki gibi oynamaya devam ederse.
İlk yarı ızdırap gibiydi. Okay-Bardhi ve Cihan Çanak orta sahasıyla nasıl ızdırap olmasın? Bülent Uygun’un Sivas’ını anlatmaya gerek yok. Topu rakibe veren, iyi kapanan ve kontra arayan karaktere sahip. Oyuncu yapısıyla da buna mecbur. Trabzonspor bunu aşmak için ne yaptı derseniz, hiçbir şey? Draguş hareketli ve istekli olsa da santrfor değil. Bordo-mavililerin öncelikli sorunu bu. Onuachu ya da Weghorst tarzı bir pivot santrforu olursa Visca, Trezeguet ve Nwakaeme anlam kazanır. Yeni transferler Malheiro ve Barisic de Trabzonspor’a seviye atlatacak isimler değil. Defansta ciddi sıkıntılar var.
İkinci yarıda Sivasspor biraz becerikli ve şanslı olsaydı maçı alıp götürürdü. Eğer Trabzonspor’un en iyisi Uğurcan’sa o zaman düşünülmesi gereken çok şey var demektir. Yeni kurulan ve tonla transfer yapan bir takımın tabi ki zamana ihtiyacı olacak ama Abdullah Avcı’nın o kadar zamanı olacak mı, bunu da zaman gösterecek!"
Yasin Yildirim,9,2024,Zamana ihtiyaç var,"Trabzonspor sezon başından beri ilk kez eski günlerine döneceğinin sinyallerini verecek bir futbol ortaya koydu. Takımın maç başlangıcındaki arzusu ve taşların yerine yavaş yavaş oturmaya başlamış olması önemliydi. Şenol Güneş’in kafasındaki futbol için yine de zamana ihtiyaç var.
Ozan Tufan’ın müthiş başladığı maçta sakatlanarak çıkması onun adına büyük bir şanssızlıktı. Neredeyse pas hatası yapmadan Trabzonspor’u öne taşıyıp pozisyonlara soktu. Sezona kötü başlayan Vişça’nın füzesi ve ardından verdiği tepki de gelecek adına önemli bir adımdı.
Konyaspor golü duran toptan bulabilirdi öyle de oldu. Trabzonspor, buna çözüm bulamadı. Banza’nın hücumdaki hareketli oyunu galibiyetin anahtarıydı. Önce kornerden yaptığı vuruşta penaltı kazandırdı ardından usta işi bir bitiriş yaptı. Fransız golcü geçen sezon kariyerinin en iyi sezonunu Braga’da geçirmişti. Süper Lig’e uygun tarzıyla alıştıkça daha çok gol atacaktır.
Denswil'in yaptırdığı penaltı ise affedilir gibi değil. Umut Nayir o penaltıyı kaçırmasa maç başka yerlere gelebilirdi. Keyta’nın golünden sonra ciddi panik yapan Trabzonspor 6. beraberliğini almaktan son anda kurtuldu. Bunlar da bordo-mavililer adına maçın eksi yanları..."
Yasin Yildirim,9,2024,Fiyasko,"İlk yarısı düğün dernek maç sonu buyrun cenaze namazına. 3-0’a kadar rakibe pozisyon vermeyen bir Galatasaray vardı, ikinci yarıda ise oyunu Kasımpaşa’ya bırakıp maçı 3-3’e getiren bir takım izledik. Bu kadar üzerinize gelen bir rakibe karşı pozisyon bulamamak ve isabetli şut atamadan ikinci yarıyı bitirmenin akıl ve mantıkla açıklanacak yanı olamaz.
Peki nasıl oldu da Kasımpaşa böyle bir dönüşe imza attı? Bunun birinci sebebi Victor Osimhen’den başkası değildi. Nijeryalı yıldızın ikinci yarıda oyundan çıkmasının ardından kendisini rahatsız eden bir hücumcu olmayınca Kasımpaşa da haldır huldur gelmeye başladı. Bu anlarda Galatasaray gereğinden fazla panik yapınca işler tersine döndü. Derbi ve Avrupa zaferinin ardından evinde 3-0’dan rakibine puan vermek tek kelimeyle fiyasko.
Çift forvet tartışmalarını bitirecek bir 35 dakika izletti bize Osimhen- İcardi ikilisi. 0.66’lık beklentiden 3 gol çıkarılması bu ikilinin kalitesinden başka bir şey değildi. Belki de gereğinden fazla göz boyadı. Olmazsa olmazın Osimhen olduğu aşikar. Sakatlığı ciddi ise yandı gülüm keten helva.
Rotasyon tabi ki olacak ancak takımın iskeletiyle bu kadar oynamak, bir çuval inciri berbat etmek demek. Sara ve Yunus’un çıkışıyla
topu ileriye taşıyacak kimse de kalmadı. Jellert’i izlemek kahır mektubu okumak gibi. Sallai ise bal yapmayan arı performansı sundu bize.
Davinson olmayınca Nelsson’un defanstan oyun kurmasını beklemek fazla iyimserlikti. Hatta hayalcilik. Skoru 3-2’ye geldikten sonra 5 oyuncu değişikliği hakkı saçma sapan kullanıldığı için Davinson ve Torreira da kulübede kaldı. Kısacası Okan Buruk’un tüm hamleleri boşa çıktı. Bu kayıp hocaya yazar."
Yasin Yildirim,9,2024,Fiyasko,"İlk yarısı düğün dernek maç sonu buyurun cenaze namazına. 3-0’a kadar rakibe pozisyon vermeyen bir Galatasaray vardı, ikinci yarıda ise oyunu Kasımpaşa’ya bırakıp maçı 3-3’e getiren bir takım izledik. Bu kadar üzerinize gelen bir rakibe karşı pozisyon bulamamak ve isabetli şut atamadan ikinci yarıyı bitirmenin akıl ve mantıkla açıklanacak yanı olamaz.
Peki nasıl oldu da Kasımpaşa böyle bir dönüşe imza attı? Bunun birinci sebebi Victor Osimhen’den başkası değildi. Nijeryalı yıldızın ikinci yarıda oyundan çıkmasının ardından kendisini rahatsız eden bir hücumcu olmayınca Kasımpaşa da haldır huldur gelmeye başladı. Bu anlarda Galatasaray gereğinden fazla panik yapınca işler tersine döndü. Derbi ve Avrupa zaferinin ardından evinde 3-0’dan rakibine puan vermek tek kelimeyle fiyasko.
Çift forvet tartışmalarını bitirecek bir 35 dakika izletti bize Osimhen-Icardi ikilisi. 0.66’lık beklentiden 3 gol çıkarılması bu ikilinin kalitesinden başka bir şey değildi. Belki de gereğinden fazla göz boyadı. Olmazsa olmazın Osimhen olduğu aşikar. Sakatlığı ciddi ise yandı gülüm keten helva.
Rotasyon tabi ki olacak ancak takımın iskeletiyle bu kadar oynamak, bir çuval inciri berbat etmek demek. Sara ve Yunus’un çıkışıyla topu ileriye taşıyacak kimse de kalmadı. Jellert’i izlemek kahır mektubu okumak gibi. Sallai ise bal yapmayan arı performansı sundu bize. Davinson olmayınca Nelsson’un defanstan oyun kurmasını beklemek fazla iyimserlikti. Hatta hayalcilik. Skoru 3-2’ye geldikten sonra 5 oyuncu değişikliği hakkı saçma sapan kullanıldığı için Davinson ve Torreira da kulübede kaldı. Kısacası Okan Buruk’un tüm hamleleri boşa çıktı. Bu kayıp hocaya yazar."
Yasin Yildirim,9,2024,Ezdi geçti,"Galatasaray derbide rakibini ezdi geçti. Kısa özet bu. Okan Buruk maçı başından sonuna kadar kafasında oynamış ve kazanmış. Jose Mourinho bir hafta boyunca ne yapmış? Sahasında bu kadar silik ve rakibin defolarını kullanamayan Portekizli gecenin kaybedeniydi. Bu mu büyük maçların hocası dedirtti.
Galatasaray orta sahası kağıt üzerinde Fenerbahçe’ye göre daha kırılgan gözükse de tam tersi bir performans ortaya koydu. Mertens’in zaman zaman hatalarına rağmen Sara ve Torreira ikilisi neredeyse hiç top kaybı yapmadı. Ön alan baskısına da geçmeyen Fenerbahçe, Galatasaray’ın Osimhen’e oynadığı uzun toplara rağmen dönen topları iyi kullanamadı.
Kabul edelim Osimhen henüz hazır olmamasına rağmen Çağlar ve Djiku’yu baskı altına aldı. Bunun konforunu kullanan sarı-kırmızılılar rakibini daha çok köşeye sıkıştırdı.
Sara’nın kaçırdığı inanılmaz pozisyonun ardından Torreira’nın sıra dışı golü kapıyı açtı. Bu golden sonra tüm ağırlık Galatasaray’a geçti. Yunus’un de etkili oyunu, Osimhen’in sihir dolu pası ve Mertens’in akıl dolu vuruşuyla Kadıköy buz kesti.
İkinci yarıda Sara dikine oynamanın, sürekli ceza sahasını zorlamanın ödülünü süper golüyle aldı. Skor 3-0 olmuştu. Fenerbahçe’nin imdadına Atilla Karaoğlan yetişti. Verdiği penaltıyla belki de tarihi farka gidecek maça fren oldu.
Fenerbahçe 3-1’den sonra bile kontrolsüzdü. Hiçbir reaksiyon gösteremedi. Mourinho’nun tüm hamleleri boşa çıktı. Galatasaray başından sonuna kadar hak ettiği bir maçı tarihi bir skorla kazandı."
Yasin Yildirim,9,2024,Fark ortada,"Büyük takımlarla Anadolu takımları arasındaki kalite farkı ciddi seviyelere ulaşınca maçlardaki heyecan dozu da giderek düşüyor. Önceki gün Rize dün de Kasımpaşa maçları buna en güzel örnek. Süper Lig’deki takım sayısı acilen 16’ya inmeli. Kesin olan bir şey var şampiyonu bu sezon derbi performansı belirleyecek.
Fenerbahçe, orta sahası en güçlü takım. Fred-İsmail-Szymanski üçlüsünün dinamizmi rakibin organize çıkışlarını engelliyor. Üç futbolcu da sürekli hareket halinde, her topa koşuyor her topa basıyor. Savunma hattındaki Çağlar, Becao ve Oosterwolde’nin de temaslı ve sert oyunu rakip kim olursa  olsun ayakta kalmasını zorlaştırıyor.
Dün de öyle oldu. Orta saha ve savunma sağlam durdu kaliteli ayaklar darbeyi vurdu. Tadic, Fenebahçe hücumlarının beyni. Onun kusursuz oyun görüşü ilk golü getirdi. Maximin’e verdiği pasta, çalımlarına alıştığımız Fransız güzel vuruşuyla skoru aldı. Ardından kıvraklığının ödülünü penaltı kazandırarak getirdi, Tadic işi bitirdi. Maçın kopması için 39 dakika yetti.
Fenerbahçe skoru bulduktan sonra derbiyi de düşünerek maçı rolantiye aldı. Çok net fırsatlar vermeden güle oynaya kazandı. Fenerbahçe adına maçın tek kötüsü En-Nesyri’ydi.
Faslı futbolcu hiç topla buluşamadı, son derece durağandı ve belki de takımını bir kişi eksik oynattı. Bu haliyle Dzeko’yu zor keser."
Yasin Yildirim,9,2024,Fark ortada,"Büyük takımlarla Anadolu takımları arasındaki kalite farkı ciddi seviyelere ulaşınca maçlardaki heyecan dozu da giderek düşüyor. Önceki gün Rize dün de Kasımpaşa maçları buna en güzel örnek. Süper Lig’deki takım sayısı acilen 16’ya inmeli. Kesin olan bir şey var şampiyonu bu sezon derbi performansı belirleyecek.
Fenerbahçe, orta sahası en güçlü takım. Fred-İsmail-Szymanski üçlüsünün dinamizmi rakibin organize çıkışlarını engelliyor. Üç futbolcu da sürekli hareket halinde, her topa koşuyor her topa basıyor. Savunma hattındaki Çağlar, Becao ve Oosterwolde’nin de temaslı ve sert oyunu rakip kim olursa olsun ayakta kalmasını zorlaştırıyor. Dün de öyle oldu. Orta saha ve savunma sağlam durdu kaliteli ayaklar darbeyi vurdu. Tadic, Fenerbahçe hücumlarının beyni. Onun kusursuz oyun görüşü ilk golü getirdi. Maximin’e verdiği pasta, çalımlarına alıştığımız Fransız güzel vuruşuyla skoru aldı. Ardından kıvraklığının ödülünü penaltı kazandırarak getirdi, Tadic işi bitirdi. Maçın kopması için 39 dakika yetti.
Fenerbahçe skoru bulduktan sonra derbiyi de düşünerek maçı rolantiye aldı. Çok net fırsatlar vermeden güle oynaya kazandı. Fenerbahçe adına maçın tek kötüsü En-Nesyri’ydi. Faslı futbolcu hiç topla buluşamadı, son derece durağandı ve belki de takımını bir kişi eksik oynattı. Bu haliyle Dzeko’yu zor keser."
Yasin Yildirim,9,2024,Osimhen'in konfor alanı,"Galatasaray'ın fabrika ayarlarına dönebilmesi için ilk önce Davinson Sanchez’in sahada olması gerekiyor. Kolombiyalı stoperin dönüşüyle sadece Galatasaray’ın savunma kalitesi artmadı. Hücuma çıkışları da hızlandı. Böylece takım kendine geldi. Duran toptan bulduğu gol de ekstrası oldu.
Gabriel Sara da pas kalitesinin yanına orta kalitesini ekledi. Brezilyalı futbolcunun asistleri maçı erken kopmasını sağladı. Attığı güzel gol de oynadığı oyunun hakkıydı. Maçın yıldızı oldu. Jacobs ise Okan Buruk’un nihayet aradığı sol bek olacağını gösterdi.
Hücumda etkili olmasa bile savunma sertliğiyle Rizeli kanat oyuncularının tehlike yaratmasını engelledi. Bu denge Galatasaray’ı rahatlattı. Kaan Ayhan’a da ekstra bir parantez açmamız lazım. Kusursuz bir performansla sağ kanattan takımı yönetti. Barış’a asisti de mükemmeldi. Abdülkerim Bardakçı da kötü başladığı sezonda milli maçla birlikte eski ayarlarına döndü.
Gelelim asıl oğlana, yani başrole. Victor Osimhen’in hücumdaki fizik kalitesi rakip stoperleri korkutmakla yetmiyor, hava toplarındaki etkisiyle de Galatasaray’ın oyununu değiştireceğe benziyor. Kanatlardan atağa kalkan herkes ya da duran topu kullanan oyuncular direkt topu onun olduğu bölgeye atıyor.
İlk golden önce faulü alışı, ikinci goldeki vuruşu, hücumu yönlendirişi uzun süredir top oynamayan bir forvet için fazlasıyla etkileyiciydi. Onun açtığı konfor alanı Galatasaray’ın oyununu da öne itti. Goller geldikçe Galatasaray oynadığı futboldan keyif almaya başladı. 5-0’lık galibiyet camiadaki kara bulutları da dağıttı."
Yasin Yildirim,9,2024,Tekke şansı hak ediyor,"Abdullah Avcı, Trabzonspor’u çorbaya çevirip gitti. Her geçen gün şişen ego, saçma sapan bir transfer politikası, bir tek kendisinin anlayabildiği taktik anlayış ve değişmeyen tazminat sevdası ile koca bir camia ile kurduğu bağı atıp gitti. Geriye sorunlu bir takım kaldı.
Eyüp, iyi bir organizasyon takımı. Ama Abdullah Avcı’nın karşılaştığı her takım için söylediği cinsten değil. O işin süslü laf kısmıydı. Avcı’nın uzmanlık alanıydı. Arda hoca elindeki kadrodan maksimum verim almayı başarıyor. İyi şeyler yapmak istiyor, kapasitesi ölçüsünde bunu sahaya yansıtmaya çalışıyor. Bu yüzden de ilk 4 maçlarından 2 galibiyet ve 2 beraberlikte ayrılmış oldular. Her şeyden önce bu yüzden takdiri hak ediyorlar. Umut Meraş, Tayfur Bingöl bekleri ile oynayıp, orta alanda Melih Kabasakal’la bazı şeyleri yapmak kolay değil. Arda Turan’ın elinde güçlü bir kadro olursa neler yapabileceğini açıkçası çok merak ediyorum. Bunun için de çok uzun yıllar beklemeyeceğimizi düşünüyorum.
Gerçekçi olmak gerekirse Trabzonspor’un dünkü 11’i ile başarılı olma şansı sıfır. Kadro kalitesi yetersiz, orta saha üretkenliğin çok uzağında. Felaket bir ilk yarı oynayıp kaleyi bulamadılar. Maçı da sadece 0.19 gol beklentisi ile tamamladılar. İkinci yarı biraz kıpırdansalar da maçın kontrolünü eline alamadı Fırtına. Futbol iyi futbolcularla oynanır. Özellikle de büyük takımlarda. Bu takımın yıldızı yok.
Yeni gelecek teknik direktörün en önemli işi takımın üzerindeki ölü toprağını atıp, camianın dinamiklerini harekete geçirmek olacak. Ondan sonra gerçek Trabzonspor’u yazarız uzun uzun. Şenol Güneş ya da Fatih Tekke. Biri tecrübe diğeri potansiyel. Benim gönlüm Fatih Tekke’den yana.
Çünkü Arda Turan’ın büyük bir takımda yapabilecekleri beni nasıl heyecanlandırıyorsa Fatih Tekke de aynı şekilde heyecanlandırıyor. Açıkçası Fatih hoca bir şansı da hak ediyor."
Yasin Yildirim,10,2024,Rakibi strese sokmalıydı,"Galatasaray yıldızlarla dolu kadrosuyla lüks bir otomobili andırıyor ama eski model bir araba gibi düz yol da sürekli gaz kesiyor. Kasımpaşa ve Riga maçların da 3-0 ve 2-0’dan rakibine beraberliği veren Okan Buruk’un takımı, Elfsborg önünde de gereğin den fazla stres yaptı, ciddi bir krizin eşiğinden döndü. Maç 3-3’e de gelebilirdi 4-4 de bitebilirdi.
Okan Buruk yine oyuncu değişiklikleri ve sistem dokunuşlarında geç kalıyor. Bu da onun adına eksi yazıyor. Galatasaray Avrupa’da henüz ciddi bir rakiple oynamadı. Bu kadar kolay bir fikstürde bu kadar kötü görüntü Avrupa Ligi iddia sının altını doldurmayan şeyler. Yarın Tottenham’a, Ajax’a karşı bu şekilde yakalanırsanız ağır bedeller ödersiniz.
Kasımpaşa maçından sonra Icardi-Osimhen ile sahaya çıkan Galatasaray, Elfsborg önünde de o maçta olduğu gibi ilk yarıda skoru 3-0’a getirdi. Buraya kadar her şey harika. Kaan-Sanchez-Abdükerim’li üçlü savunmayla 3-4-3, zaman zaman 3-5-2’ye ve 3-4-2-1’ye geçiş siz oyunu iyi oynadığınız sürece anlam kazanıyor.
Güzel goller izledik. Maçın başrolünde Sara vardı. Üç golün de hazırlayıcısı. Paslarıyla hatları kırdı, rakibin belini büktü. Sezonun Galatasaray adına en büyük kazanımı. Sahada ne yaptığını bilen en iyi oyuncu. Üç farkın ardından Galatasaray’ın kimlik kaybedişi ise kabul edilebilir bir durum değil. Hocam orta saha ve defansı güçlendirmek de ayıp değil!
Fizik olarak güçsüz Icardi ile çift forvet oynamanın da defoları var. Skoru bulduktan sonra Mertens’i de kenara alarak orta sahaya dinamizm katmak gerekiyor. Yunus’un soğukkanlılığı olmasa bugün başka şeyler yazıyor olabilirdik. Galatasaray kendini değil rakibi strese sokmalı."
Yasin Yildirim,10,2024,İki kişiyle bu kadar,"Değişen bir şey yok. Maçlara iyi başlayan ancak ondan sonrasını getirmekte zorlanan bir Galatasaray vardı yine sahada. Kasımpaşa ve Skola maçlarından hiç ders çıkarılmamış. Ecel terleri dökülerek kazanılan bir üç puan.
Yunus Akgün ve Sara’nın ayağına bakan Okan Buruk’un takımı fiziksel olarak yerlerde. Bu sorun çözülmezse her Avrupa maçı ve dönüşleri krize yol açar. Icardi’nin bu haliyle 80 dakika sahada kalması akıl tutulması. Mertens’in yaptıklarına ben artık inanamıyorum. Öyle pas hataları öyle garip tercihler yapıyor ki onun kalitesiyle hiç örtüşmüyor. Takım hücuma çıkarken verdiği güdük paslar, yanlış şut tercihleri… Hele maçın başında rakibe attığı dirsek tek kelimeyle şımarıklık. Kırmızı kart verilse takımı yakacak.
Barış’ı ara ki bulasın. Ne yaptığını bilen iki kişi var sadece sahada Yunus Akgün ve Gabriel Sara. Oyunu ileriye taşıyan, rakibi zorlayan, pozisyon üretmeye çalışan iki futbolcuya ayak uyduran başka kimse olmayınca yapacak bir şey de kalmıyor.
Yunus’a ayrı bir parantez açmak lazım. İstiyor, zorluyor ve bunun ödülünü alıyor. Attığı goldeki bitiricilik tek kelimeyle birinci sınıftı. İyi ki Sara var. 18 değil 28 milyon verilse ben ses çıkarmam. Belki çok büyük yıldız değil ama çok büyük özellikleri var. Çok fazla şeyi doğru yapıyor. Bu da Galatasaray’a değer katıyor.
Mourinho'nun gözdesi Hakem Mehmet Türkmen, iyi niyetli olsa da iki kritik hata yaptı. 90+2’deki pozisyonda Serdar Dursun imkansızı başarmasa gecenin en çok konuşulan ismi olabilirdi."
Yasin Yildirim,10,2024,Allah sabır versin,"Trabzonspor'un bu oyuncu grubuyla başarılı olma şansı çok zor. Kadro planlamasının sıkıntılarını yaşıyor bordo-mavililer. Gözüken o ki daha da yaşamaya devam edecek. Denswil, Savic, Ozan ve Nwakaeme gibi önemli eksikleri de vardı Şenol Güneş’in kabul ancak çabuk pes eden, çok basit pas hataları yapan, rakibe oyununu kabul ettiremeyen bir Trabzonspor izledik yine.
Hatay da Trabzonspor’u aratmıyor. Kağıt üzerinde Aboubakar, Rivas, Pedro, Calvo gibi Süper Lig için önemli isimleri olsa da takım hüviyeti taşımaktan çok uzaktalar. Bireyselliğin ön plana çıktığı, oyuncuların kafasına göre takıldığı bir takım var.
7 maçta galibiyet alamamaları bu oyun anlayışıyla hiç de sürpriz değil. Rıza Çalımbay’ın gelişi de bir şeyleri değiştirmemiş. Bu kafayla ligin dibinden kurtulmaları sürpriz olur.
Trabzonspor'da defans hattı güven vermiyor. Güneş, Okay Yokuşlu’nun hatalarına 45 dakika dayanabildi. Enis Bardhi pas vermesi gereken yerde şut atıyor, boş kale yerine topu Kilama’ya nişanlıyor. Cham nasıl 10 numara? Banza iyi futbolcu ama topla daha fazla buluşması lazım, ona da istediği paslar gelmiyor.
Çabasıyla bir şeyler yapmaya çalıştı, golünü de attı. Draguş büyük takım futbolcusu değil. Bu kadar olumsuzluğun içinde sürekli patinaj yapan bir Trabzonspor var. 7 maçta 6 beraberlik camianın kabul edebileceği ve alışık olmadığı bir durum. Ne diyelim Trabzonspor’a ve Şenol Güneş’e Allah sabır versin."
Yasin Yildirim,10,2024,Bu kafayla aç kalırız!,"Rigas Skola toplam değeri 10 milyon Euro bile olmayan klasik bir Kuzey Avrupa ülkesi takımı. 2-2’lik skor kabul edilemeyecek kadar facia. Topu Galatasaray’a bırakıp, sadece ayakta kalarak hata kovaladılar ve bunda da başarılı oldular. Bu sezon Galatasaray’ın takım savunması facia.
Neredeyse her maç gol yiyen sarı-kırmızılılar, yüksek top savunmasında ise artık komik durumlara düşüyor. Uzun oynanan her topta hata yapar mı bir savunma? Ikaunieks, Abdülkerim’i perişan etti. Davinson bile rakip hücumcular karşısında ciddi hatalar yaptı. Şu hataları görünce Allah Galatasaray’ı korumuş da Şampiyonlar Ligi’nde oynamıyor diyoruz. Skola önünde bu durumlara düşen takım City’nin, Liverpool’un karşısında ne hallere düşerdi Allah bilir.
Takımda ayakta kalan tek isim Yunus Akgün’dü. Topu ve oyunu sürekli hızlandırdı, onun ödülünü de aldı. Rakip mahalle takımından  hallice bile olsa bir tek kişiyle ayakta kalamazsınız. Bu kadar durağan oynayan, sıkıcı ve rakibin ekmeğine yağ sürücü cılız pas trafiği maçı izleyenleri muhtemelen fıtık etmiştir. İcardi fizik olarak yerlerde. Peki neden Batshuayi sürekli yedek? Belçikalı futbolcu böyle maçlarda 11 başlamayacaksa ondan nasıl verim alınabilir? Barış Alper’in kafası nerede belli değil. Her maç hızla geriye gidiyor.
Okan Buruk maalesef yerel bir teknik direktör. Kendini göstereceği arenada ortaya teknik direktörlük namına iki sezondur hiçbir şey koyamıyor. Eldeki kadroyu doğru kullanılmadığı gibi taktiksel açıdan da hiçbir şey üretemeyen bir Galatasaray izledik. Öyle ki doldur boşaltı bile oynayamadı takımı.
Kırmızı takım mavi takımı Survivor Adası ciddiyetsizliğindeki Türkiye’de yenebilir ama bu kafayla Avrupa’daki ödül oyunlarında sürekli aç kalırız."
Yasin Yildirim,11,2024,1 puan AZ kalır,"Süper Lig’in fizik kalitesi ve taktik seviyesinin yetersizliğini AZ Alkmaar maçında yine görmüş olduk. Sıradan bir Hollanda takımı Fenerbahçe’yi bozguna uğratmıştı dün de Galatasaray’a kafa tuttu. Hatta daha farklı da olabilirdi.
Peki Tottenham’a sahayı dar eden Galatasaray nerede? Rigas Skola’nın ardından AZ Alkmaar deplasmanında da ortaya konan kötü futbol Avrupa Ligi’nde final hayallerinin de bu kadro ve anlayışla bir hayal olduğu ortaya koymaya yetti.
Sahasında seyirci baskısıyla coşkulu oynayan sarı-kırmızılılar, deplasmanlarda çok durağan, fazla yavaş ve takım boyu çok uzun oynuyor. Orta sahada kaptırılan her top tehlike olarak kalemizde.
Maça korkunç bir başlangıç. Muslera-Nelsson hatalar zinciriyle gelen gol. Danimarkalı stoper, rakibin topu vurması için diğer AZ Alkmaarlı futbolcuyu marke ediyor. Kafası başka yerde anlaşılan. Golün ardından arka arkaya verilen kontralar. AZ Alkmaar’ın genç çocukları fişek gibi ama finali yapamıyorlar, yetenekleri kısıtlı. Okan Buruk’un oyun sistemi Osimhen’e şişir! Topu ayağında bulan orta yapıyor. Ya tutarsa! Birinde tuttu, Nijeryalı şansın yardımıyla attı.
İkinci yarıda işler daha iyi gitse de bu kez ya beceriksizlik ya da direk izin vermedi. Üç puan ilk 8 için çok şey demekti. Bu 1 puan AZ geldi"
Yasin Yildirim,11,2024,Utanç duyarlar,"Galatasaray adına sezonun en kötü maçı. Kötü diyorum ama kötü biraz az kalıyor oynanan futbolu izleyince. Sarı-kırmızılı futbolcular bu maçın tekrarını izlediklerinde kendilerinden muhtemelen utanç duyarlar.
Bu kadar dağınık bu kadar konsantrasyon dan uzak ve bu kadar bireysel hata yapan bir Galatasaray izlememiştik. Hem takım halinde hem de bireysel olarak çok kötüydü Okan Buruk’un takımı. Buna karşılık Volkan Demirel, rakibini çok iyi analiz etmiş. Bodrum FK orta alanı iyi kapattı, kompakt hareket etti ve hücuma iyi çıktı. Ancak onlar da kalite eksikliği nedeniyle heba oldu.
Sanchez ve Icardi’nin önemi dünkü maçta ortaya çıkmıştır. Biri savunma diğeri hücum lideriydi. Kolombiyalı stoper olmayınca Galatasaray defanstan hat kıran pasları atamadı, orta alanda baskı yapamadı. Buruk, Nelsson yerine Metehan’ı oynatarak, Danimarkalı futbolcuyu düşünmediğini gösterdi. Nelsson yolcu anlaşılan. Icardi de hücumdaki ön alan baskısının orkestra şefiydi. Onun sahadaki duruşu ve gerisindeki isimleri yönlendirişi Galatasaray’ın en büyük silahıydı. Tabi ki dünkü kötü futbol Sanchez ve Icardi’nin olmayışıyla açıklanamaz. Yunus her topu ezdi. Barış gereksiz işler yaptı. Sallai’den ben zaten hiçbir şey anlamıyorum. Mertens-Batshuayi işbirliğinde gelen gol Galatasaray’ı rahatlattı diyecektim ama son düdüğe kadar acı çekmeye devam etti sarı-kırmızılılar. Bunda Ziyech’in 66’da kaçırdığı pozisyon da etkili oldu. Faslı’nın 3 metreden boş kale yerine topu Bodrum Kalesi’ne yollaması dünya medyasına konu olacak cinstendi. Galatasaray kontraya çıkamıyor. Her topu heba ediyor. Ya final pasları hatalı ya da bitiriş sorunlu.
Gökdeniz’in son dakikadaki şutu direkten dönmesi ise Bodrum adına şanssızlıktı. On kişiyle ortaya koydukları dirençle puanı fazlasıyla hak etmişlerdi."
Yasin Yildirim,11,2024,Hakemin anlattıkları,"Galler karşısında skoru alamayıp A Ligi’ne çıkışımızı ertelesek de biz iyi takımız. Maçın gerçeği bu. Bu çocukların yeri de daha yukarısı. Dünkü futbol bunu net şekilde gösterdi. Vincenzo Montella’nın oluşturduğu bir yapı var. Görev tanımı net şekilde çizilmiş, oyuncular rolünün farkında olunca ne yaptığını bilen bir takım çıkıyor ortaya. Üstelik fizik olarak ayakta kalan, rakibe ikili mücadelelerde üstünlük kuran bir Türkiye izliyoruz.
Galler gibi fizik gücüyle oynayan bir rakibi dün sahada dövdük. 15. dakikadan sonra oyun üstünlüğü bizdeydi. Çok iyi bir ön alan baskısı yaptık takım halinde. Stoperlerimiz de rakip çık- maya çalışırken orta sahada baskıya gelerek dozajı yukarı çekti. Galler net şekilde bunaldı. Bizim sorunumuz ileride Barış Alper Yılmaz varken gereksiz ortalar açmak oldu. Yerden, kısa paslarla savunmayı bozabilirdik, öyle de yaptık ama final paslarında başarımız yoktu. Kerem-Yunus bağlantısı genellikle işin içine duygusal ilişki girince ters tepti. İkili birbirine oynamak yerine daha müsait arkadaşlarını bulabilirdi. İkinci yarıda da film benzer şekilde işledi. Arda Güler oynayacağı bir takıma gitmeli. Yedek kulübesi onu paslandırmış. Yoksa maçın sonlarında yakaladığı fırsatı affetmezdi.
Kerem’in kaçırdığı penaltıda şans yüzümüze gülmedi. Maçta alınması gereken dersi ise hakem Juan Munuera verdi. İlk yarıda Kerem’e yapılan faulde, ikinci devrede Enes’in şutunda rakibin eline çarpan topta VAR devreye bile girmedi. İspanyol hakem kora kor oyuna müsaade etti. Verdiği ve vermediği kararları Süper Lig’de uygulamaya alsaydı herhalde Arda Kardeşler muamelesi görürdü. Sorunumuzun hakem değil zihniyet olduğunu ortaya koydu. Maç aslanlar gibi oynandı bitti."
Yasin Yildirim,11,2024,İştahıyla kazandı,"AZ Alkmaar hezimetinin ardından Fenerbahçe’nin Sivasspor maçında reaksiyon göstermesi gerekiyordu. Onu da yaptı sarı-lacivertliler. Maçın başlama düdüğüyle birlikte baskılı ve tempolu bir takım vardı sahada.
Mert Hakan’ın iştahı, Tadic’in kalitesiyle birleşince sağ kanadı otoban yaptı Fenerbahçe. Sürekli çizgiye inen sürekli etkili verkaçlarla bindirmeler yapan Mourinho’nun takımı aradığı golü de öyle buldu. Samet Akaydin, “Sabrın sonu selamettir” dedi. 11’e dönüp gol atması önemliydi. Ama sadece gol atmadı, Sivas forvetlerine karşı sürekli önde bastı, rakibin çıkmasını da engelledi. Bence bu attığı golden daha değerliydi.
Fenerbahçe için en büyük sıkıntı ilk yarı özelinde bitirememekti. Ya final pasları doğru gelmedi ya da son vuruşlar. Böyle olunca ilk yarıda tam 30 kez Sivas ceza sahasına girip soyunma odasına 1-0 girilmezdi. Bu sorun da ikinci yarıda çözüldü. Takım oynamaktan keyif aldıkça goller de geldi. Penaltıdan da olsa gol Tadic’in hakkıydı. Amrabat ve Maximin kendi imzalarını attı.
Milli araya kayıpsız girmek, gol yememek ve yerli oyuncuları oyunun içine dahil etmek gelecek adına umut verdi."
Yasin Yildirim,11,2024,Gerçeklerle yüzleştik,"Jose Mourinho, Trabzonspor maçının ardından ortalığı ayağa kaldırmıştı. “Sisteme karşı oynuyoruz. Türkiye’de futbol yok. Hakemler bize karşı. Bilseydim gelmezdim” demişti. İşte Avrupa, işte yabancı hakemler. O zaman gerçek futbolu görelim, onu izleyelim. Bazı şeylerin altını doldurmak gerekiyor.
Kısır tartışmaları bir kenara bırakıp gerçeklerle yüzleşmenin zamanı gelmedi mi? Fenerbahçe iyi oynamıyor. Rakip son 7 resmi maçının 6’sını kaybedip sadece birinde berabere kalabilen AZ Alkmaar. Çoluk çocuk diyebileceğimiz oyuncularla sahada. Ama Fenerbahçe’nin aklı Trabzon’da kalmış gibi sahada. Üstüne gol ayakları da kırık. İlk yarıda Fred ve Tadic, Dzeko’ya al da at pasları yolladı. Boşnak futbolcu zoru başardı. Bu tür maçlarda bu pozisyonları harcarsan, seni de harcarlar.
Fenerbahçe’nin bitirici bir forvete ihtiyacı var. Fenerbahçe penaltı kazanıyor ama takımdaki penaltı sorunsalı bitmiyor. Topun başına Tadic ve Dzeko geçtiğinde “Yine mi kaçacak” diyordu sarı-lacivertliler, En Nesyri ikisine de rahmet okuttu. O nasıl penaltı atmak? Sonrasında Dzeko’nun güzel pasında bu kez zor olanı yapıyor Faslı, kafasını kullanıyor. Ama 1-1’e getirmek bile ateşleyemiyor takımı. Bilgisayar oyunlarında bile yenmeyecek bir golle AZ Alkmaar öne geçiyor. Becao’nun Smit’in önüne atlayışı, halı sahada bile yapılmayacak "
Yasin Yildirim,11,2024,İlaç gibi geldi,"Galatasaray ve Kasımpaşa yenilgileri ile sarsılan Beşiktaş, Malmö galibiyeti ile kara bulutları bir nebze olsun dağıttı. Lyon zaferinden sonra dünkü 3 puanla artık Beşiktaş da Avrupa Ligi’nde masada. İnşallah o masadan da kalkmayacak.
Beşiktaş ne çekerse kadro plan laması yüzünden çekecek. Alternatif siz isimler, yapılmayan transferler en büyük rakibi siyah-beyazlıların. Uzun lig ve Avrupa maratonunda Beşik taş’ın daha üst düzey oyunculara ihtiyacı var. Semih Kılıçsoy ilk kez en uçtaki yerini aldı. Çalıştı, çabaladı ve ödülünü de golle aldı. Gio’nun onu bu kadar geri plana atmasının ne kadar yanlış olduğunu da gösterdi. Evet, Semih genç, evet Semih’in eksikleri çok ama yapacakları da çok…
Güçlü, ayakta kalıyor, dikine gitmeyi seviyor. Genç oyuncuları kaybetmek istiyorsanız onu yanınızdan ayırmayacaksınız. Ama kazanmak istiyorsanız her fırsatta sahaya atacaksınız. Semih bundan çok daha fazlası… İlk yarıda her şey çok sıradan dı. Kaybedilen iki maç Beşiktaş’ın havasını alıp götürmüş. İkinci yarı ile birlikte işler değişti.
İsteyen, arzulayan Beşiktaş geri döndü. Sahanın en iyisi Svensson, seriye bağlayan Muçi’ye golü attırınca İsveç ekibinin de direnci kırıldı. Rafa yine tek başına çabalıyor. Mario ise yine keyif vermiyor. Olmayacak gibi. Kısacası zor bir dönemde çok kıymetli bir üç puanı aldı Beşik taş. Hollandalı hoca gemiyi trans fer dönemine kadar en az hasarla limana yanaştırmak zorunda."
Yasin Yildirim,11,2024,Keşke hakem olmasaydı,"Futbol kalitesi tartışılır ama heyecan fırtınası yaşattı iki takım da. Maçın sağ salim bitmesi de en büyük kazanım oldu aslında. Keşke hakem olmasaydı dedim izlerken.
13’ü isabetli 34 şut, 19 korner, 21 isabetli ortayla belki de sezon rekorları. Taktiğin dışına çıkılan doğaçlama, özlediğimiz mahalle futbolu ruhuyla mücadele etti iki takım da. Ve maçın son anlarında sahaya yüreğini koyan Fenerbahçe söktü aldı maçı. Karakter koydu yani sahaya. Amrabat, Tadic, İrfan Can ve Dzeko’nun sahadaki varlığı Riva’daki VAR’lığı yendi.
Trabzon iyi başlamıştı maça. Nwakaeme eski günlerinden uzak tank gibi olmasa ilk 5 dakikada iki gol bulabilirdi ev sahibi ekip. 20’den sonra maça denge geldi. Arada buz gibi gol de güme gitti. Genç Oğuzhan Çakır erken düdüğe asılınca tartışmalar da köpürdü. Vişça’nın acemice kaptırdığı topta ok gibi çıkan Fenerbahçe, En Nesyri’nin güzel asisti ve Fred’le golü buldu. İkinci yarıda roller değişti. Fener iyi başladı.
5 dakikada üç net pozisyon kaçtı. Ardından VAR girdi devreye. Ucuz bir penaltı ile işler karıştı. Çağlar’ın dengesizliği üstüne tuz-biber ekti. İki penaltı ile Fenerbahçe geriye düşse de Trabzonspor savunmasının amatör kümeden hallice havaları maçın gidişatının onlar için hayra olmayacağını gösterdi. Mourinho’nun İrfan Can, Kostic ve Dzeko hamlesi ile Fenerbahçe maçı eline aldı. Banza’nın elini VAR’ın atlamasının tek bir sebebi olabilir, En Nesry’nin topa çıkarken yaptığı düşünülen faul. Aksi halde verilmeyen bu penaltı skandaldır.
Şu da unutulmasın topun da canı var. Üçüncü gol, istemenin ve isyanın karşılığıydı. Trabzon savunmasının vurduğu, isyana öncülük eden Amrabat’a ve direğe çarpıp 102. dakikada ağlara giden o gol, Oscar’lık film senaryosunun finali gibiydi."
Yasin Yildirim,12,2024,Ne maçtı ama...,"Top bir o kalede bir bu kale de. Soluksuz izledik 90 dakika ve uzatmaları. Kazanan biraz da şansının yardımıyla Galatasaray oldu ama iki takım da büyük bir alkışı hak etti. İsimlerinin hakkını verdiler kısacası.
Osimhen riske edilmedi ama Batshuayi de yedekte. Okan Buruk, Sivas maçı gazisi Barış Alper’i bir hafta sonra en ileri uçta sahaya sürdü. İyi de başladı sarı-kırmızılılar. Yunus’un Premier Lig asistinde Mertens müthiş bitirdi.
Maç da bundan sonra başladı. Armanın gücünü hatırlayan Trabzonspor, kaybedecek bir şeyi de olmayınca cesaretle hücum etti. Eksikler ve fiziksel yıpranmanın da etkisiyle Galatasaray orta sahada ve ileride ön alan baskısını yapamadı. Böyle olunca iki takımın da orta sahaları yok hükmündeydi.
Jelert-Berkan bekleriyle çok zorlandı Galatasaray. Ozan’ın golüne gecenin yıldızı Yunus, Messivari golüyle karşılık verdi. Ama asıl fırtına ikinci yarıda koptu. Abdülkerim’in ikramını, Banza affetmedi. Abdülkerim gollerde ciddi hatalar yapsa da maçın sonunda öyle kritik bir top çıkardı ki çizgiden kendisini affettirdi.
Muslera çok formsuz. Uruguaylı kaleci her topu içeri alıyor neredeyse. O kadar hatalı çıkışları var ki birinde penaltının eşiğinden döndü. Ozan yine bir anlık hatayı affetmedi. Ama bu kez de imdada Trabzon savunması yetişti. Malheiro-Serdar-Lundstram’lı savunma bu takımı küme düşürür. Malheiro’nun gereksiz penaltısı Aslan’ı maça bağladı. Sonrası kör dövüşü! Tutanın elinde kalacaktı. Mertens’in aldığı faulde kadife ayak Sara ortaladı, karambol golcüsü Batshuayi, 20 yaşındaki genç savunmacı Ali Şahin Yılmaz’la kafaya çıktı, şans Aslan’a güldü. Galatasaray altın değerinde üç puanla birlikte sakatların dönüşü ve dinlenme adına altın değerinde zaman kazandı."
Yasin Yildirim,12,2024,Metrobüse binmek gibi,"Sakatlar ordusuna, Sivas’ta on kişiyle sergilenen müthiş eforun etkileri eklenince, soğuk hava ve fizikli İsveç takımı karşısında maça iyi başlayamadı Galatasaray haliyle.
Okan Buruk’un üçlü savunma anlayışına saygı duyuyorum ancak kalite eksikliği bu sistemin düşmanı. Sivas maçında kritik bir hataya imza atan Metehan dün de adamını kaçırdı ve golü yedirdi. Fişek gibi iki de bek lazım.
Maçın kırılma anı Sanchez’in sakatlanması oldu. Kerem Demirbay’ı oyuna alan Buruk, Berkan’ı stopere çekti, Jelert’i öne attı. Danimarkalı futbolcu da Kerem’in güzel pasında ceza sahasına doğru koşu yapmanın ödülünü güzel vuruşuyla aldı.
İkinci yarıya ev sahibi ekibin daha istekli başlamasını beklerken müthiş bir ön alan baskısı yapan Galatasaray, Malmö’yü sahasına hapsetti. Sahanın iyilerinden Yunus Akgün, Mertens’le yaptığı müthiş verkaçın ardından Sivas’taki gibi yerden sert vurup, genç kaleciyi avladı. Maçın kontrolünü eline alan Cimbom, bir türlü maçı bitirecek üçüncü golü atamayınca bu da can yaktı.
Icardi ve Osimhen’den sonra Batshuayi’yi izlemek, lüks bir spor otomobilden inip metrobüse binmek gibi. Bir kişi eksik oynattı takımı Belçikalı. Mertens ve Sara’nın çıkışıyla da takım tam anlamıyla durdu. Jelert iyiydi ve moralliydi. O çıkınca da sağ kanat çöktü. 90+2’de yenen gol de bir çuval inciri berbat etti. İsveç ekibi maçın son anlarını daha büyük bir kabusa çevirebilirdi. Uzatma anlarında verilen 2-3 net pozisyon- da, Allah’tan rakibin beceriksizliği devreye girdi.
Bu kadar eksiğe ve fiziksel hırpalanmaya rağmen 1 puan kötünün iyisi. Beraberlik golü uzat- ma anlarında gelmese canımız bu kadar yanmazdı sadece."
Yasin Yildirim,12,2024,Hatıralarda kalmış!,"Jose Mourinho, Türkiye’ye geldiğinde inanamamıştık birçoğumuz. Onun vizyonunun Fenerbahçe’yi başka bir seviyeye taşıyacağını düşünmüştük. Ama gördük ki bizim bildiğimiz Mourinho hatıralarda kalmış.
Önce transferler. Bu mu ilk iki sıraya koyduğun Maximin ve En-Nesyri? Biri halı saha futbolcusu gibi her topu eziyor, diğeri sahada geziyor. Kadro seçimine girmiyorum bile. Samet’i kadroya almazken yıldızın yaptın. Çocuğu dün de ateşe attın. Samet bu! Bir kısa geri pasta Bilbao’ya ikramını yaptı. Jesus’u da İsmail Kartal’ı da yakmıştı Samet. Seni de es geçmedi. Szymanski, Osayi, Fred hepsi geriye gitti seninle. Takım oynamıyor. Baskı yok, top kaybı çok. Yardımlaşma kalmamış. Savrulan bir Fenerbahçe var. Sahadaki hüsran tribünde isyana dönüşüyor haklı olarak. Taraftar darağacını kurdu artık, kelle istiyor.
Türkiye Kupası’na katılma, Avrupa vizyonu koyma. O zaman sana ne gerek var Mourinho. İsmail Kartal Süper Lig’i zaten sallıyordu. Sen onu da beceremiyorsun. Saha dışındaki söylemler, sahadaki eylemlerle örtüşmediğinde dönüp seni vuruyor. Bir Çin atasözü der ki; “Başkasını suçlayanın çok yolu vardır. Kendini suçlayan yolun yarısına gelmiştir. Kimseyi suçlamayan ise gideceği yere çoktan varmıştır.” Yani Fenerbahçe’nin ve Mourinho’nun daha çok yolu var. Ama zamanı var mı ondan emin değilim. Sözün bittiği yere yaklaşıyorsunuz. Harç bitti yapı paydos."
Yasin Yildirim,12,2024,Özel biri!,"Nasıl ki dünya futbolu için Jose Mourinho Special One’sa (Özel biri) Serdar Topraktepe de Beşiktaş için öyle. Serdar hoca gerçekten özel biri. Beşiktaş altyapısında sıkıntılar içinde birçok futbolcu yetiştirdi, yetmedi ne zaman ihtiyaç olsa takımın başına geçti. Geçen sezon Semih Kılıçsoy’u ve Türkiye Kupası’nı kazandırdı takımına. Dün de camianın içine düştüğü tarihin en kaotik ortamından takımını çıkarmayı başardı. Takımı sahaya yüreğini koydu. Der- binin tartışmasız yıldızı oldu Serdar Topraktepe.
Fenerbahçe özgüvenliydi doğal olarak. İyi de başladı maça. 10. dakikada Emirhan Topçu’nun çizgiden çıkardığı top ürkek Kartal’ı yüreklendirdi. 49’da, Dzeko yine Maximin’in pasında topu önüne harika alıp zor olanı yaptı. Dzeko bu. Bitiricilik sorunu yaşadığı maçlarda Fenerbahçe’yi bitiriyor. Dzeko bunları atacak. Geçen sezon da en kritik maçlarda aynı şeyleri yapıp Fenerbahçe’yi şampiyonluktan etmişti.
Salih-Al-Musrati gibi atletik olmayan, fiziksel olarak eksik iki futbolcuyla orta sahayı kuran Beşiktaş’ta Rafa Silva çok az geriye gelince, Gedson da ileride çok kalınca Fenerbahçe dönen topları daha fazla aldı. Ona rağmen Tayyip, Emirhan ve Svensson’un defanstaki yürekli oyunu, Gedson’un da ikinci yarıda takımını öne taşıması artılardı. Chamberlain hamlesi Beşiktaş’a galibiyeti getirdi. Büyük maçlar büyük yıldızlarla kazanılır. İngiliz futbolcu kestiği ölümcül orta ile işi bitirdi. Peki Special One ne yaptı? Göstermelik değişikliklerle 25 dakikayı heba etti. Doldur boşaltla maçı bitirdi. İkinci derbide ikinci mağlubi- yet! Fenerbahçe yakaladığı ivmeyi Dolmabahçe’de bıraktı. Genç, sempatik ve yakışıklı ha- kem Mehmet Türkmen, bu şartlarda maçı iyi idare etti. Şansı da yaver gitti. Ama çok net 4-5 sarı kartı da gösteremedi."
Yasin Yildirim,12,2024,Masada ve eli güçlü,"Galatasaray’ın puan kaybı sonrasında Gaziantep maçını kazanmak, Fenerbahçe için şampiyonluğa olan inancı göstermek demekti. Sarı-lacivertli futbolcular ikinci yarıdaki arzusuyla bunu gösterdi. Fenerbahçe artık masada hem de eli hiç olmadığı kadar güçlü şekilde.
Yüksek tempolu ön alan baskısıyla maça başlayan Fenerbahçe, bunun ödülünü 2. dakikada aldı. İsmail’in çabası, En-Nesyri’nin birinci sınıf asistiyle gole dönüştü. Golün sahibi tribünlerin yeni sevgilisi Oğuz Aydın’dan başkası değildi. Ancak Fenerbahçe golün ardından durdu. Topu Gaziantep’e bıraktı, konuk ekip de aradığı golü Samet Akaydin’in ıskasında buldu.
İkinci yarıda İrfan Can ve İsmail Yüksek’in yerine Amrabat ve Saint-Maximin’i oyuna süren Mourinho istediği baskıyı kısa sürede kurdu. Amrabat-Fred ikilisi rakibi çıkartmadı, Maximin de ciddi şekilde rakibi zorladı. Bu güneşe kar dayanmaz misali sarı-lacivertliler Gaziantep’e nefes aldırmadı. Selçuk İnan’ın takımı savunmada sağlam dursa da sağlı sollu korner sağanağında serseme dönmüştü bir kere. 13 ya da 14. köşe vuruşundaki bir anlık hata Gaziantep için pahalıya patladı. Becao, konuk ekibin gardını düşürdü. Ancak maçın kırılma anı Kostic’in skor 1-1’ken Gaziantep kontrasında kademeye girişiydi. Sırp sol bek maçın hamlesini yapmıştı. Bu arada Tadic incelenmeli. 36 yaşındaki futbolcu perşembe günü 90 dakika sahada kaldıktan sonra dün sadece ilk yarıda 6.7 km koştu. Olağanüstü bir fiziksel kalite ve zeka.
Fenerbahçe adına iyi şeyler istek, yüksek tempo ve rakibe fazla pozisyon vermemekti. Mourinho’nun takımları bir şekilde skoru bulur ve bu oyun sizi sezon sonunda şampiyonluğa taşır"
