Yazar,Ay,Sene,Baslik,Cumle
Ercan Taner,1,2025,Kaybolan savunma,"Bu oyunun içinde her bölgenin büyük önemi var. Sağ ve sol kanat savunmalar hem atak hem de defans anlamında büyük önem taşırlar. Kaan ve Berkan bizim ligde iyi oynarlar hatta maçın yıldızı bile olabilirler. İşte bizim jokerlerimiz diye taraftarı mutlu ederler. Avrupa’da ise işler başka gidiyor.
Adam kaçırma, pozisyon takibi ve atağa çıkmada iyi olmazsan rakip avantaj yakalar. Traore’nin kaleye bıraktığı Ajax golünde tipik bir savunma hatası yaşadı yine Galatasaray. Takım kötü oynamıyordu. Osimhen 2 pozisyonda gole çok yaklaşmıştı. Sarı kart görmesi kötü oldu çünkü cezalı konuma düştü.
İlk devre önce Sara, sonra Torreria ön plana çıkmışlardı. Torreria da cezalı duruma düştü yalnız. Bunlar iyi haberler değil kuşkusuz bundan sonraki maç için. Barış Alper ikinci yarı temposunu iyi attırdı ve driplingleriyle rakip savunmanın dengesini bozdu.
İkinci devre başlangıcı iyi gözüküyordu Galatasaray’ın. Ajax çabuk ataklar planlamıştı. Kendi yarı sahasına Galatasaray’ın yerleşme sini kabul etmiş gibi görünüyordu. Bekledikleri ani atağın karşılığını gol ile buldular. Savunma yine dengesiz yakalanmıştı. Galatasaray iyi oynarken Fitz-Jim Ajax adına 2. golü bulmuştu. Batshuayi oyundaydı. Çift santrfora dönmüştü Okan Buruk.
Baştan böyle başlansa bir şey değişir miydi? Cevabı hiç bilemeyeceğiz. Esas mesele takım savunmasında. İyi oynarken gol yemek epey moral bozar. Bunun çözümü teknik direktörde. Mertens yine etkili olamadı. Arka arkaya maç yükü bindikçe oyundaki etkisinin azalması yaşından dolayı gayet doğal. Zamanında Avrupa şampiyonluklarını leblebi gibi kazanan Ajax, eski gücünde olmasa bile evinde her zaman tehlikeli olan bir takım. Bunu dün akşam bir kez daha gösterdiler. Cezalılar kervanına Sanchez de katıldı. Osimhen’in son dakika golü yetemezdi. Üç oyuncunun cezalı olması Okan Buruk’u gelecek turda çok üzebilir."
Ercan Taner,1,2025,Sistemle fazla oynamayacaksın,"Fenerbahçe Kadıköy’de 2 isabetsiz şut ve 0 net gol pozisyonu ile devreyi kapattı. Göztepe bu ligin en zorlu takımlarından biri. Fenerbahçeli oyuncular ya bunun farkında değillerdi ya da ‘atarız eninde sonunda’ düşüncesine kapılmışlardı. Göztepe ceza sahası içinde sadece 4 kez topla buluşmak çok garip. Psikolojik olarak ve analiz anlamında bu durum nasıl açıklanır çok merak ediyorum. 3’lü defans anlayışında kanatların uçak gibi olması lazım.
Romulo’yu topla buluşturursan tehlikeli olur. Djiku, Çağlar ve Yusuf hava toplarını çok fazla yere düşürdüler. Göztepe’nin attığı golde en büyük hatayı Amrabat yaptı. Juan bu hatayı çok iyi değerlendirdi. Tadic bu maçta kayboldu.
Göztepe savunması ilk hatasında gol yedi. En-Nesyri, net hatayı affetmemişti. Bu gol, maçta yepyeni bir senaryoya yol açmıştı. Maximin ve Kostic’in oyuna girmesi ile takımın oyun iştahının yükselmesi, Göztepe’yi çok şaşırtmıştı. En-Nesyri’nin mükemmel kafa golü ve Oğuz’un kaleci Lis’i yanıltan şutu ile maç bir anda 3-1’e geldi. İlk yarı ile ikinci devre arasında dağlar kadar fark vardı. Bu durumda akıllara şu soru gelebilir. Zirveye yaklaşmak için hep kazanmak zorundasın ama oyun anlayışı ile bu kadar oynarsan işin zora girmez mi?
Devre 0-2 bitse ne olacaktı? İkinci devre oyun içindeki yüksek tempo, rakipten topu çabuk geri almak ve temaslı oyun ilk yarıda denenen sistemden vazgeçilmesi üzerine ortaya çıktı. Bitime 8 dakika kala Miroshi’nin attığı gol yine kriz ortamı doğurabilirdi."
Ercan Taner,1,2025,Kazanan daima haklıdır,"Osimhen kalitesi bir başka. Geriden rüzgâr gibi gelip, penaltıyı almak ve topu ağlara göndermek önemli.
Galatasaray’ın pres isteği vardı ama uzun sürmedi. Sara’nın yine 11’de olmaması orta alanı etkiliyor. Kaan Ayhan onun bölgesinin ilacı değil, bunu bir kez daha gördük. Maç şöyle bir hava verdi uzun süre; Okan Buruk, takım kolay gol yediği için “Biraz daha kont rol” demişti oyuncularına galiba.
Sallai savunma bölgesinde oynarken, “Ben bu yerin orijinal oyuncusu değilim” mesajını çok net verdi. İkili mücadelede veya rakip karşılamada her an kart görebilir.
Yunus rakibine yaptığı yumruğa benzer hareketinde kırmızı kart görse ne yapacaktı? Sinirler gergin, stres var herhalde.
Konyaspor maça iyi hazırlanmış fakat bilinçaltı düşüncelerinde “İstanbul’dan puan almamız çok zor” duygusu ile oynayınca puan alma ihtimalleri normal olarak azaldı.
Torreira sahanın her bölgesine baskıya gidiyor ama bir yere kadar. Sadece onun enerjisi orta alanın dinamizmini yüksek tutmasını sağlayamaz. Çünkü orta alan, üretim anlamında önemli işler yapamıyor. Rakipler Galatasaray’ın birinci bölgesinde iyi pres yaptıklarında çıkış mecburen uzun paslarla oluyor bazen dün akşamki gibi.
Mertens dün akşam temposuzdu. Daha önce oyundan alınabilirdi. Barış ve Yunus’un çalışkanlıkları takdire değer. Takım savunmasına da katkıları olumlu. Yalnız ana hedef, Osimhen’e daha fazla konfor sağlamak olmalı.
Bitime 10 dakika kala sakatlığını atlatan Sara takıma döndü. Bundan sonraki maçlar için orta alanın mimarı geri gelmişti.
Yeni transfer Ahmed Kutucu, Okan Buruk için önemli bir alternatif olabilir. Ahmed’in takıma hemen alışması kendisi açısından iyi olur ama büyük takıma hemen uyum sağlamak hiç kolay değil.
Dinamo Kiev maçı takımı ister istemez fizik kondisyon anlamında yıpratmış. Bu yüzden Avrupa maçı dönüşü alınan bu tip galibiyetler büyük önem taşır."
Ercan Taner,1,2025,Tatsız beraberlik,"Güçlü oyunu tarif etmek ister sek, Kadıköy’de Fenerbahçe’nin ilk 15 dakikadaki tarzı iyi bir örnek olur. Hani derler ya rakip nefes alamıyor, bunaldı. Gol gelmeliydi artık...
Baskılı dakikalar esnasında gerçeğe dönüşmeliydi bu düşünceler ama olmadı. Lyon önce tempoyu düşürdü. Maçın ritmini sıfırladı sanki. Yavaş oyun ve Fenerbahçe savunmasında boşluk arayışları başladı Fransızların. Mourinho bu kadar eksik varken savunmada yine 3’lü oynamayı tercih etti.
Bence haklıydı. Lyon’un deneyimli, üretken orta sahası ve çabuk forvetleri çabuk gol pozisyonu bulabilirdi.
Her şeye rağmen En-Nesyri ilk yarıda İrfan Can Kahveci ile birlikte taraftara gol sevincini yaşatacak pozisyonlara girdiler. Tadic yine oyun zekasını iyi kullandı. Yusuf çok genç bir oyuncu. Böyle maçlarda oynamak ve riske girmek onun için çok önemli. Sakin kaldı, aldığı topları iyi dağıttı. Defansif anlamda ilk yarı içinde kendisini çok beğendim. Çağlar aşırı stresli oynuyor. Her an hata yapabilirim düşüncesi oyununa yansıyor. Lyon, önce beraberlik garantisini almak için uzun süre tempoyu hiç yükseltmedi. İkili mücadelelerde yerde kalıp oyunu iyi soğuttular. Bir baktık bitime 30 dakika kalmış.
Maximin’de değişen bir şey yok. Topla oynamayı çok seviyor. Maçın içinde ona ayrı bir top verseniz ‘neden olmasın?’ diyebilir. Bu sezon önceki maçlarına göre Fred, Lyon’a karşı maksimum performans gösterdi. Geriden oyun kurma konusunda Fenerbahçe Avrupa maçlarında çok iyi olamıyor. Yeni gelen stoperler bu problemi çözebilecek mi göreceğiz. Dzeko dün oyuna girdikten sonra istediği konforu fazla bulamadı. Cengiz Ünder’e çok üzülüyorum. Son 8 dakikada oyuna giriyor... Bir an önce geleceğini planlaması gerekli.
Böyle maçlarda yenemiyorsan, yenilmeyeceksin. Gerçek şu, Lyon 1 puan almaya gelmişti ve aldı."
Ercan Taner,1,2025,Olmadı,"Duran toplar, özellikle de kornerler günümüz futbolunda çok önemli. İlk gol öncesinde sanki Arsenal maçı izliyordum. Arsenal Avrupa’da bu tarz topları en iyi kullanan takım. Okan Buruk uğraşmış, takımı çalıştırmış. Böyle geldi Sanchez’in golü. Abdülkerim şut denemelerini artırmalı. Uzaktan  iyi vurma yeteneği var. İkinci golde topu ayağından çıkardıktan sonra Dinamo’lu oyuncunun teması golü bayağı güzelleştirdi.
Galatasaray, Dinamo Kiev yarı sahasında uzun süre iyi pres yaptı, çabuk paslaştı ve kanatları iyi kullandı. Devre böyle bitiyor derken tartışmalı bir an yaşadık. Buyalskiy topu alıp sürdüğü anda top dışarda gibiydi. Çipli bir sisteme geçilmeli artık. Dünyanın en zengin kurumlarından biri olan UEFA bu tartışmaları bir zahmet bitirmeli. Vanat’ın attığı gol iyi giden havayı tatsız hale getirdi. İkinci yarıda Barış’ın pozisyonunda VAR penaltı uyarısı yapmasaydı, ikinci sarı, dolayısıyla kırmızı kart gören Barış oyunda kalamasaydı, maç epey kötüye gidebilirdi.
Osimhen’in penaltısı ile avantaj geri yakalandı. Her şeyi anlarım da, enkaz Dinamo Kiev karşısında tempoyu düşürmek bana çok anlamsız geldi. Resmen geriye yaslanmıştı ev sahibi. Dinamo Kiev bunaltmıştı Galatasaray’ı. Sonunda beklenen oldu. Yarmolenko aradaki farkı yine 1’e indirdi. Bu sezon 35 yaşında olan forvetin sadece 1 golü vardı. Maç başlangıçları ile ilerleyen bölümler arasında çok fark olmaya başladı Galatasaray’da.
Oyun içinde dakikalar geçtikçe büyük düşüş yaşanıyor. Gidişat iyi değildi. Yarmolenko’yu durdurmak bu kadar zor olmamalı diye düşünürken bu kez kafa ile golü attı.  Galatasaray takımı Avrupa’da yürümek istiyorsa acil takviye yapmalı. Gol için sadece Osimhen yetmez. Yunus ve Barış her maç sizi kurtaramaz. Dün akşamki maç gelecek adına iyi sinyaller vermedi."
Ercan Taner,1,2025,Maçı Tadic aldı,"Kaybedecek hiçbir şeyi olmayan takımlarla karşılaşmak zor olabilir. Adana Demirspor büyük mucize olmaz ise Süper Lig’e veda edecek. Böyle maçların başlangıcında hemen golü bulursanız dev bir adım atarsınız 3 puan için. Öyle olmayınca rakibin 5’li savunması size pek fırsat vermez.
En-Nesyri’nin direkten dönen topu en önemli fırsattı Fenerbahçe için. Hava hakimiyeti iyi olan Dzeko ve En-Nesyri’ye bir türlü istenilen toplar atılamadı. İrfan Can Kahveci ilk yarıda bekleneni verememişti. Böyle çok kapanan takımlara karşı şut arayışlarının mutlaka fazla olması gerekiyor. Adana Demirspor kontrataklarda kanatları iyi düşündü fakat güçleri sınırlı ve işi bitirecek forvetleri yok. Mourinho haklı olarak Lyon maçını düşünmüştü kadroyu belirlerken.
Sahada yer alan 11’in fazla zorlanmadan golü bulacağını hesaplamıştı herhalde ama Mourinho’nun düşüncesi sahaya yansımıyordu. İlk yarıda güçlü bir oyun görememiştik Fenerbahçe’den. En Nesyri’nin golüyle ikinci yarıya başlamıştı Fenerbahçe ama gol öncesi İrfan Can Kahveci’nin faulü VAR’a takılınca sıkıntılı süreç yine devam etti.
Barasi’nin kırmızı kart görmesi kağıt üzerinde Fenerbahçe’ye avantaj gibi gözükse de ev sahibinin kendi ceza sahası önüne tamamen duvar örmesine yol açmıştı. VAR hakemine dün akşam çok iş çıktı. İrfan Can’ın ağlara giden topunda faul bu kez En Nesyri’den gelmişti. Golün geleceği belliydi. Neden mi? Usta oyuncu Tadic oyuna girmişti çünkü. Asistini yaptı.
En-Nesyri iyi vurmuştu topa. Tadic mesaiye yeni başlamıştı. 2. golü de yine güzel bir şekilde hazırlamıştı. En-Nesyri bu ikramı da geri çevirmedi normal olarak. Maça Tadic’le başlamak, işi çok erken bitirmek demekti. Görüntü bize bunu anlatıyordu sanki.
Duvar artık yıkılınca Dzeko zorlanmadan attı üçüncü golü. Dün akşam Cenk Tosun Fenerbahçe formasıyla ilk golünü kaydetti. Bu maçta gelecek 3 puan zirveye bakışı değiştirecekti ve öyle de oldu."
Ercan Taner,1,2025,Kartal uçamadı,"Bizim ligin en başarılı takımlarından Samsunspor... Taktiksel disiplinleri çok iyi. Her oyuncu görevini ezberlemiş. Böylesine sistemini oluşturmuş Samsun karşısında zorlanacağı zaten belliydi Beşiktaş’ın...  Orta alanı çok iyi kapatan, topu hemen geri alan bir takım karşısında etkili olamadı Beşik-taş... Şans kapıya gelmişti. Immobile’nin şutu direkten dönmeseydi, golü bulacaktı ev sahibi...
Sahayı ortadan kapatan takımlara karşı en etkili yöntemlerden biri kanat organizasyonlarıdır. Sağ kanat bunu denedi, olmadı. Masuaku’nun olduğu sol kanat ise hücum yönünde çok etkisizdi.
İlk yarıda ev sahibi hiç korner kazanamadı ve sadece iki isabetsiz orta denemesiyle olumsuz görüntüsüyle Joao Mario, yine bekleneni veremedi. Oyun kuramadı, pas tercihleri kötüydü. Bu fizik gücüyle etkili olması zaten mümkün değil.
Son 30 dakikaya girilirken kanatları daha iyi kullanmaya başlayan Beşiktaş oyunun hakimi oldu. Kaçan gol fırsatları, yine direkten dönen top ile baskı iyice artmıştı. R.Van Drongele’nin kırmızı kart görmesi, oyun üstünlüğünün en belirgin özelliği oldu. Muçi’nin oyuna büyük hareketlilik getirmesiyle Samsunspor iyice kapandı.
Al-Musrati iyi niyetli olabilir, ama oyuna faydası yok. Rashica ikinci yarı etkiliydi, kanadını iyi kullandı. Rafa Silva çok pas hatası yaptı. Gedson Fernandes çok çalışıyor, ama inanılmaz top kayıpları dün yine fazlaydı. Orta saha oyuncuları bu kadar top kaybetmemeli.
Bodrumspor maçına oranla sahayı daha iyi kullanan Beşiktaş izledik maçın ikinci yarısında... Fakat beklenen gol bir türlü gelmedi. Semih daha erken oyuna alınsa savunma dengesi bozulmuş rakip savunma arasında daha etkili olabilirdi.
Orta alanda oyunu hücum yönünde toparlayacak ve sol kanatta maça ağırlığını koyacak bir kanat oyuncusuna acil ihtiyaç var."
Ercan Taner,1,2025,Beklenmedik puan kaybı,"Galatasaray ilk yarıda golleri bulabilirdi. Direkten dönen bir top ve kaçan fırsatlar vardı. Tempo iyi değildi yalnız. Defansif anlayışları daha fazla olan Torreira ve Berkan üretimden çok uzak kaldı. Düşüncede bu ikili ile başlamak dönen topları hemen almak veya top kapmak içindi her halde ama tutmadı. Kenar bekleri fazla hücuma çıkamadı ve bu yüzden Osimhen beklediği kanat toplarını alamayınca Barış ve Yunus’un etkili olmasına döndü hücum beklentisi. Barış kaçırdı, Yunus atamadı.
Hatayspor gibi ligin sondan ikinci sırasında bulunan bir ekip karşı- sında daha etkili olması gerekiyordu lider Galatasaray’ın. Sallai ve Kerem ile yapılan değişim gerekliydi. Abdülkerim’in çıkması beni şaşırttı. Bence risk almıştı Okan Buruk ama haklıydı. Hatayspor ilk devreyi Cemali’nin golüyle önde kapatmıştı. Rakip yarı sahada baskı, Ha- tayspor’un geri yaslanması penaltıyı getirmişti. Osimhen’in golü moral getirdi Galatasaray’a. Böyle anlarda girdiğin pozisyonları değerlendirmen gerekiyor. Mertens ve Barış net fırsatları gole çeviremedi. Çok şanssız bir gece yaşıyordu Barış.
İkinci yarı tam bir Galatasaray temposu izlemeye başlamıştık. Hatayspor tamamen kapanmak zorunda kalmıştı. Ev sahibi 3 pas bile yapamıyordu. Kerem Demirbay bu maçta ge- çen haftalara göre çok daha olumlu bir görüntü çizdi. Onun sayesinde orta alan iş yapmaya başlamıştı. Büyük baskıya rağmen gol gelmemesi dün akşama damga vurdu.
Kaçan pozisyonlara artık bireysel beceriksizlik demek gerekiyordu.  Aboubakar tam anlamıyla bitmiş. Saha içinde hiç etkisi yok. Zaman dolduruyor veya erken emekliliğin keyfini çıkarıyor gibi. Batshuayi’nin girişi doğru ama geç bir değişiklikti bence.  Hatayspor’un tek amacı otobüsü iyi park etmekti. Okan Buruk’un girip gol atacak hali yok sonuçta. İnanılmaz fırsatları kaçırırsan kazanamazsın. Sürpriz bir kayıp yaşadı Galatasaray..."
Ercan Taner,1,2025,Üçlü savunma üzebilirdi,"Savunmada üçlü oynamak hatalar ortaya sıkça çıkarsa sizi üzer. Hücumda çok iyi gözüken Fenerbahçe, ilk devre 2 gol bulurken, üç net pozisyonu değerlendirse soyunma odasına maçı bitirmiş olarak gidecekti.
Saha içinde derin boşluklar oluşunca topu kapan takımın hemen atağa geçtiğini gördük. Çağlar takımın boyunu uzatıyor. Çabuk atak yediğinizde bu durum büyük dezavantaj demek. Hücumda çift santrafora dönen Mourinho çok iyi karar verdi. En-Nesyri ve Dzeko hücumda olumlu yönde akışkanlık sağlayan önemli hamleler yapıyorlar. Mert ve Çağlar ile duran toptan golleri bulan Fenerbahçe, Pedrinho’nun golüyle maça yenik başlamıştı. Kramer’in beraberlik golünde savunmanın zamanlama hatası vardı.
Orta alanda kırılganlığı engelleyecek oyuncu yoktu Fenerbahçe’de ama bir usta vardı. Tadic kaleci Slowik’in hatasını affetmedi. Sakin kaldı, golü klas attı. Onun ağlara gönderdiği topu herkes kolay kolay gole çeviremez. Oğuz, oyunda kaldığı sürede iyi işler yapmaya devam etti. Fred, diğer maçların aksine Konya’da biraz daha kendine gelmiş gibi gözüktü. Dünkü Fenerbahçe, hücum bölgesinde iyi işler yaptı ancak kanat savunmaların atağa çıkmayı daha fazla gerçekleştirmeleri gerekiyor. Görünen o ki üçlü defans düşüncesinde Fenerbahçe formasıyla iki yeni stoper izleyeceğiz. Orta alana destek olan, sakin çıkmayı bilen, gerektiğinde iyi uzun pas atabilen oyuncularla üçlü savunma iyi iş yapar. Sol bölgede Kostic kesinlikle aranan oyuncu mu? Bence değil. Tahmin ediyorum o bölgeye de Mourinho’nun istediği bir oyuncu gelecek.
Ligin bitmesine çok var. Yarısı yeni sona erdi. Mesele seriyi bozmadan kazanmaya devam etmek. Yalnız Djiku ve Çağlar’la üçlü savunma yapmak size arka arkaya galibiyetler getirmez."
Ercan Taner,1,2025,Barış Alper sundu,"Sara olmayınca tatsızlaşıyor Galatasaray orta sahası. Onun pas trafiğinde çok başarılı olduğunu görüyorduk. Oyunun ritmini ayarlaması, duran toplardaki becerisi çok iyiydi. Sara, Torreira’nın oyun içindeki performansını da olumlu şekilde etkiliyordu.
Kerem Demirbay klas oyuncu kabul ama Sara kadar faydalı değil. Barış ve Yunus’un yüksek enerjileri ile rakip alandaki pres girişimleri takım için çok önemli. Bu baskıya Osimhen de katılınca kaybedilen topları ilk yarının sonuna giderken daha çabuk geri almaya başlamıştı Galatasaray.
Hatalar bu oyunda normal olarak çok belirleyici. Kaleci Muhammed’in yanlış pas tercihi sonrasında savunmanın dengesiz yakalanması, Osimhen ve Barış’ın iyi pas organizasyonu golü Galatasaray’a getirmişti. Önemli oyuncularından yoksun Başakşehir mücadele yönünden başarılı gözüktü. Bu istekli oyun ikinci yarıda yine devam ediyordu. Keny, Piatek’e mükemmel bir gol pası vermişti. Jakobs’un olduğu kanat hücum bölgesinde etkili değil.
Dün Mertens uzun süre etkisiz kaldı. Barış’ın attığı golde kaleci Muhammed kapattığı köşeden gol yedi. Gol öncesi Osimhen’in elle oynaması ile kendine avantaj sağladığı iddiaları tartışmaya açık bir andı. Yavaşlatılmış gösterimde elle oynama görülüyor. Galatasaray’ın savunma arkasına atılan iyi paslar tehlike oluşturuyor.
Savunmanın yumuşak karnı bu şekilde ve bu taktiği iyi uygulayabilen rakipler golü hemen bulabilirler. Kaan Ayhan erken sarı kart gördüğü için ikili mücadelelerde çok etkili olamadı. Sallai savunmasına yakın oynadı ama tehlikeli yerlerde faullere neden oldu. Ligimizde Galatasaray’ı Başakşehir gibi zorlayacak takım sayısı fazla değil, o yüzden çok önemli bir galibiyet oldu. Dün akşamki hava şartlarında çok iyi futbol beklemek hayalcilikten öteye geçemezdi. Lider yoluna devam ediyor."
Ercan Taner,1,2025,Zor galibiyet,"Beşiktaş iyi bir sezon geçirmiyor.Her maç savunma hata yapacakmış gibi duruyor. Özellikle duran topları karşılamakta bol bol hata yapan bir takımın kalesinde oynamak inanılmaz zordur. Mert Günok konsantrasyon konusunda mükemmeldi yine dün akşam. Çıkmayacak toplarda Beşiktaş’ı ayakta tuttu, takımı resmen taşıdı. 
Takımın bilinçaltında ‘Gol yersek ne yapacağız? Taraftarımız yine bize kızacak’ duygusu ile yaşanan büyük bir gerginlik var. Pas atarken bile ‘Eyvah yine yanlış yere attım’ düşüncesi ile riske giremezsiniz. Şut atmaktan bile kaçınırsınız.
Takım bu halde oynamaya çalışırken Rafa Silva’nın çok iyi gol pası ve Ndour’un golü Beşiktaş’ı biraz olsun rahatlattı. Onur, Immobile’ye ikinci golü attırırken bence büyük moral kazandı.
Gedson’un kendini iyi hissetmeyip, oyundan çıkması ve Al-Musrati’nin oyuna girmesi ile orta alan daha dengeli oldu. Muçi’nin merkeze geldiği zaman çok daha verimli olabileceğini bir kez daha gördük. Joao Mario temposunu biraz yükseltse daha iyi işler yapabilir.
Bir takım, kendi evinde ilk yarısını 2-0 önde bitirdiği maçın ikinci yarısında bu kadar baskı yer mi Beşiktaş’ın takım oyunundan uzak yapısıyla yer. 
‘Maçı kazandık, savunmaya ağırlık verelim’ düşüncesi varsa eğer, bu da çok yanlış. Ne olursa olsun kendi evinde bu kadar geriye yaslanmak her zaman rakibine büyük moral ve umut verir. 
Hakem, VAR’dan gelen uyarıyla izlediği pozisyonda penaltıyı verse, Beşiktaş takımında büyük panik başlardı. 70. dakikadan sonra biraz kendine geldi ev sahibi. Rashica ve Semih değişiklikleri az da olsa işe yaramış gibi gözüktü. Fakat bu oyun yapısında gol yememek imkânsız. Çünkü ani atak yapıp, rakibi zor durumda bırakamazsanız golü yersiniz ve kriz dakikaları başlar. 
Puşkaş atınca stres yaşadı Beşiktaş ama her şeye rağmen kazandı..."
Ercan Taner,1,2025,Marka değeri mi dediniz?,"Dünyanın en eski futbol organizasyonu, eski adıyla Kral Kupası olarak da bilinen İngiltere Federasyon Kupası, 1871 yılından bu yana oynanıyor. Onlar bu kupaya hep başka bir gözle bakıyorlar. Maçları bütün dünyada naklen izleniyor.
Bizde o kadar eski olmasa da 1962 yılından beri oynanan Türkiye Kupası var. Futbolumuzun marka değeri iyiye gideceğine, süratle geriye gidiyor.
Kasımpaşa genç takımıyla sahadaydı. Bu kararı zaten turnuva öncesi almışlardı. Haklı olabilirler. Masrafı fazla diyorlar. Fenerbahçe’nin maça çıkacağı dün öğleden sonra belli olmuştu. İlk defa Türkiye’de Kupası maçı yaşayacak yabancılar ve Mourinho, “Bu nasıl iş?” demişler midiracaba içlerinden?
Şartlar bu şekilde olunca maç da ister istemez antrenman havasında geçiyordu. Zaten En-Nesyri’nin 2. dakika golüyle önde başlamıştı Fenerbahçe. Çift kale antrenman görüntüsündeki oyunun ilk devresinde Yusuf ve Bartuğ da golleri atınca devre 3-0 bitmişti.
Böyle maçlarda konsantrasyon kolay değildir. Oyunun taktiksel gelişimini takip etmek olumlu veya olumsuz çok zor. Mesela Samuel maçtan hiç memnun değildi. ‘Bari bu maçta oturayım, dinleneyim’ der gibiydi. Saha içinde bu durum epey belli oluyordu.
Cenk Tosun, oynamaya oynamaya bayağı paslanmış. Szymanski, etkisizliğini dün akşam da devam ettirdi. Levent bu takımda kalıcı olamaz bence.Savunmada Yusuf iyi işler yaptı. Pas yeteneği hiç fena değil.
‘O eski halimden eser yok şimdi’, unutulmaz bir şarkı sözüdür. Cengiz Ünder’i seyredince hemen aklıma geldi. Kendi bile inanamıyordur belki bu durumuna. İrfan Can Kahveci formayı geri almak için elinden geleni yapıyor mu? Tartışılır...
Gazozuna yapılan maçlar vardı biz ilkokula giderken. Kimse sonucunu fazla önemsemezdi. O günler geldi aklıma bu maçı izlerken. Böyle bir kupa gecesi Türk futbolunun geleceği için iyiye işaret değil. Bizim kupamız nasıl daha fazla ilgi çeker ona çalışmalı değerli yetkililer..."
Ercan Taner,1,2025,Rotasyon yaramadı,"Okan Buruk, ideal kadrosun da büyük değişime gitti. Bu bir maraton ve daha çok maç var, ‘Yük binenler biraz dinlensin’ diye düşünmüştü mutlaka. Çağdaş Atan, deneyimli isimlerden oluşan kadrosuyla maça başlamayı tercih etti. Savunmanın önünde Efe ve Berkan mücadele gücü fena olmayan oyuncular ama Sara ile Torreira’nın yerlerini doldurmaları tabii ki mümkün değil. Kerem Demirbay’ın kariyeri durgunluk döneminden daha da geriye gitmek üzere. Fizik problemi yaşıyor açık ve net. 2022 yılında Barcelona’da 9 defa forma giyen Yusuf, La Liga’dan sonra kendine gelemedi. Bir anda çok şey yapmak isteyen ama hiçbirini tam olarak gerçekleştiremeyen oyuncu tipine doğru süratle gidiyor. Başakşehir sabırlı ve Galatasaray savunmasının hatalarını kovaladığı oyunda Deniz ile golü bulunca büyük moral kazandı. Mertens ve Yunus’un oyuna alınması maça iyice ağırlığını koyma düşüncesiydi Okan Buruk’un. Oyunun yapısı değişmişti. Başakşehir geriye yaslanıp Galatasaray’ın  baskısını karşılamaya çalışıyordu. Böyle anlarda ikili mücadeleleri de kaybederseniz işiniz zora girer. D. Sanchez’in golünde Mertens serbest vuruşu iyi kullandı. Yıllardır Başakşehir’in genetiğinde olan çabuk atak yapabilme becerisi konuk takıma ikinci golü getirdi. Tam maç bana dönüyor derken savunma konsantrasyonunu kaybederseniz golü yersiniz. Piontek iyi kafa vurdu. Sara oyuna girdikten sonra orta saha ve oyun üstünlüğü tamamen Galatasaray’ın oldu.
Büyük baskı beraberliği getirdi. Bu defa Abdülkerim attı.
Icardi ve Osimhen’den sonra Batshuayi normal olarak büyük santrfor gibi gözükmüyor. Onur gereksiz ve çabuk bir kırmızı kart gördü. Hakemin bu kart standardını her zaman görmek isterim. Batshuayi’nin son dakika penaltısını Muhammed kurtarınca maç Galatasaray’ın istediği gibi bitmedi..."
Ercan Taner,1,2025,Kartal galibiyeti hatırladı,"Uzun zaman sonra ilk defa olumlu oynadığı maçın devre arası- na 1-0 önde gidiyordu Beşiktaş. Beşiktaş’a geldikten sonra sorgulanan, taraftarın “Benficalı Joao Mario bu mu? Buysa artık bitmiş herhalde” diye düşündüğü Mario hazırlamıştı golü. Rafa Silva çıkmayacak bir gol vuruşu yaptı.
Semih yine çok çalıştı fakat hücum bölgesinde top tutmada başarılı gözükmedi. Takımda sol kanat savunma oynayacak herhalde başka oyuncu yok.
Maç Sivas’ta olduğu için Serdar Topraktepe, Masuaku’nun tepki görmeyeceğini düşündü ve onunla başladı. İstanbul’da Masuaku ile başlamak büyük hata olur. Taraftarın tepki listesinde bir numarada duruyor çünkü. Top Muçi’nin ayağına yakışıyor bunu kabul ediyorum ama kendisinin oyun içi devamlılığını ve istikrarını geliştirmesi gerekiyor.
Takımın yine belirli bir oyun yapısı yoktu. Hücum bölgesinde tehlike oluşturabilecek organizasyonlar bir türlü gerçekleşmiyor. Saha içi birlikteliğinin olmadığı yönündeki en büyük işaretlerden biri de bu.
Mesela PSG’den Beşiktaş’a kiralık gelen N’Dour oyuna hiçbir katkı sağlamıyor. Bu oyuncunun geleceği için Fransız kulübü umutlu olabilir ama Beşiktaş’ta bence sadece misafir oyuncu olarak yer alıyor.  Mert Günok biraz formsuz olsa dün akşam Sivasspor karşısında yine üzülürdü Beşiktaş. İki önemli kurtarışla takımını oyunun içinde tuttu. Uduokhai, işi bilen başka stoperlerle verimini iyice yükseltir. Paulista’nın sakatlığı savunma ortası için büyük şanssızlık oldu.
Sol açık olmadığı için santrfor Mustafa, son bölümlerde o bölgede oynadı ve o kanat iyice düştü. Bu takımın en büyük eksiği saha içinde oyuna ağırlığını koyacak oyuncuların ve rakip defansları korkutacak taktiksel planların hiç olmaması. Yeni teknik direktör gelirse işi kolay olmayacak ama bu sefer sonuna kadar sabır şart."
Ercan Taner,1,2025,Tatsız tuzsuz galibiyet,"Jose Mourinho, kariyerli iki santrforuyla başladı oyuna. Hemen gollere ulaşıp, farklı bir sonuç elde etmeyi hesap etmişti. Dzeko ve En-Nesyri ile gole ulaşmak zor olamazdı. Plan bir yere kadar tuttu. En-Nesyri ilk yarı iki gol attı. Fenerbahçe, Boutobba’nın beraberlik golüne engel olamamıştı yalnız.
İşin enteresan tarafı, 45 dakikada bir isabetli şut ile gol atmıştı Hatayspor. Beraberlikten sonra panik düğmesi açılmıştı sanki Fenerbahçe adına. İsabet siz paslar, çok acele koşular ve sonlandırılamayan atak girişimleri... Her an tribünlerden tepki gelebilir duygusunun sahaya yansımasıydı yaşananlar. Hatayspor zaten başkansız ve teknik direktörsüz çıktığı sahada bir şey yapmaktan doğal olarak çok uzaktı. Fenerbahçe’nin hiç zorlanmadan ilk yarıda maçı bitirmesi lazımdı ama gerçekler başkaydı.
Tempo yok, rakibe baskı yok Fenerbahçe’de. Durgunluk var oyunda. Fred formsuz. Oyun içinde ağırlığını hissettiremiyor. Kostic’in yaratıcılık yönü çok iyi değildi. Samuel geçen sezon rüzgâr gibiydi, artık ara sıra esiyor. Levent klasik bir sol bek. Daha önce oynasa büyük bir fark ortaya çıkmazdı. Takımın hazırlık pası yaparken üçlü savunma görüntüsü bundan sonraki haftalara taktik olarak nasıl yansıyacak hep birlikte göreceğiz.
Takımın içinde hücum aklı olarak Tadic elinden geleni yapıyor ama o da bir yere kadar. Orta alanda hücum görüşü iyi olmayan arkadaşlarıyla etkisini yükseltememesi gayet doğal. “Takımda 3 Szymanski olsa oynatırım” diyen Mourinho, onu 15 dakika kala oyuna aldı. Tam “Nereden nereye” denilecek bir durum. Dzeko, kaçırdığı penaltıya rağmen iyi oynadı. Taraftarlarda büyük bir hoşnutsuzluk var ve bu artık sahaya yansıyor. Oyuncuların psikolojisi adına önümüzdeki haftalarda vahim durumlar ortaya çıkabilir. Fenerbahçe bu oyunuyla her an puan kaybedebilir ve bu hiç şaşırtıcı olmaz..."
Ercan Taner,1,2025,Kazanan daima haklıdır,"Bizim futbol tarihimizin içinde iyi bir yeri vardır Göztepe’nin... Bu sezon çok iyi takım oluşturdular. Galatasaray’ı zorlayacakları belliydi. Stoilov, kadrosuna takım savunması ve çabuk atakları ezberletmiş. Osimhen’in penaltı golü erken gelmişti hâlbuki Galatasaray adına... Tempo yüksekti ve orta sahadaki temaslı oyun izleyenlerin mutlaka hoşuna gidiyordu.  Romulo, sprint yeteneğini ve pozisyon takibini çok iyi kullandı.  D.Sanchez’in ona yetişememesi, gol pozisyonunu oluşturmuştu. Dar açıdan herkes Romulo gibi vuramaz. Nefis yere gitmişti top.
İlk devre, Yunus ve Barış çok çalıştılar, ama üretim olmadı. Mertens, ona yakın oynanmasına rağmen, ince işler yapmaya devam etti. Süper Lig’de uzun zaman sonra kendi evinde zorlanan bir Galatasaray izlemiştik devre biterken...
Okan Buruk’un oyun prensibinde pres, tempo ve oyunun rakip sahada oynanması önemli yer tutuyor. Bu maçın büyük bölümünde Göztepe bu anlayışa izin vermedi. Kuşkusuz Mertens gibi bir ustanız varsa, gole her an ulaşabilirsiniz. Yunus, Mertens’in iyi pasını akıllı bir vuruşla değerlendirmişti.  Dün ilk defa Osimhen çok etkili olamadı. İlk yarı biterken, arka adalesinde problem yaşamıştı. Belki bu yüzden vites yükseltmedi.
İyi oynarken gol yemek çoğu takımı sarsar ve ritmini düşürür. Göztepe hiç bozulmadı. Jakobs’un hücum yönünü daha fazla göstermesi gerekiyor.  Galatasaray, maçın son bölümüne girerken kriz yaşayabilir miydi?  Torreira’nın VAR’a takılan pozisyonundan sonra Göztepe, beraberliği yakalamak için yine çok adamla gelmeye çalıştı.
Aradan sonra lig maçı oynamanın bazı dezavantajları olabilir. Özellikle fizik kondisyon yönünden düşüş yaşayabilirsiniz. Buna rağmen 3 puan almak, önümüzdeki maçlar için büyük moral demek.  Oyun çok iyi değildi."
Ercan Taner,1,2025,Berbat oyuna devam,"Rizespor ilk devreyi 3-0 önde kapatsa hiç şaşırmazdım. Mert’in kurtarışları kritikti elbette ama kaçırması imkansız denebilecek gol anlarından yararlanamadı ev sahibi.
Beşiktaş ilk yarı sadece panik içinde debelendi. Atağa çıkamadı, kaptırdığı topları hemen geri alamadı. Orta alanda doğru dürüst hiç organizasyon yoktu mesela. İki kanat beki çaresiz kaldılar. Ne atağa çıkabildiler ne de rakip hücumdayken agresif davranabildiler. Gedson’un kendi kalesine attığı gol çok geç gelmişti ev sahibi için. Sonrasında biraz mücadele kapasitesini artırmıştı Beşiktaş. Rakip ceza sahasına yakın kazanılan serbest vuruşlar yine çöpe gitti çünkü takımda duran top ustası yok gibi gözüküyor.
Muçi’nin kendi gayretiyle adam eksiltip ağlara gönderdiği şut, Beşiktaş’ın da ilk yarıda attığı tek isabetli şut oldu. Beşiktaş savunması duran topları karşılamada amatör lig takımları gibi inanılmaz yerleşim hataları yapmaya devam ediyor. Kaç tane maç oynadı bu takım... Her duran topta pozisyon verilmez. İkinci yarının başında oynanan dengeli başlangıç Beşiktaş’ın işine gelmişti. Bu anlayış fazla uzun sürmedi. Yine baskı yiyordu Beşiktaş.
Immobile top alamazsa hayalet olur. Dün bunu bir kez daha yaşadık. Al-Musrati’nin yaratıcılık yönü sıfır. Gedson kötü oynayınca orta saha tamamen devre dışı kalıyor. Salih tek başına ne yapabilir ki? Rafa Silva ister istemez ne oynamak istediği belli olmayan bu takımda kaybolup gidiyor. N’Dour ve Chamberlain oyuna girdiler ama keşke hiç girmeselerdi dedirttiler. Resmen sıfır katkı ile maçı tamamladılar. Bu kadar kötü yabancı oyuncuyu bir araya getirip transfer etmek ayrı bir yetenek bence.
Koca sezon nasıl geçecek gerçekten çok merak ediyorum. Mucizelere inanmaktan başka şansı yok Beşiktaş taraftarının."
Ercan Taner,2,2025,Rafa varsa problem yok,"Arroyo’nun takımla başladığı ilk maçtı. Tabii ki gözler onun üstündeydi. Rafa Silva ve Masuaku’nun pas organizasyonu sonrası pozisyonu hissederek yaptığı koşu sonrası Beşiktaş formasıyla ilk golünü attı. Arroyo çok genç olmasına rağmen oyun içinde sakin kalabiliyor, artılarından birisi de olgun hareketleri... Savunma desteği önemli. Uyum süreci devam ediyor. Hemen mükemmel seviyeye gelmesini beklemek çok acelecilik olur.
Beşiktaş, bloklar arası bağlantı ve pas oyununda iyi gelişim gösteriyor. Mesafelerin kısalması, oyuncuların fizik olarak çabuk yıpranmasını engellemiş gibi... Savunma arkasına atılan toplarla hücum arayışları olumlu. Emirhan, ilk devre Uduokhai ile birlikte çok iyi koordine oldu. Joao Mario çıkışını devam ettiriyor. Masuaku, yine çıkışları ve oyun iştahı ile dikkatleri üzerine topladı. Semih ceza sahasında topla buluşursa etkili olabiliyor. Oyunun bütünlüğüne daha fazla katkı sunması şart. Mesela pas trafiğinde ikinci yarı az da olsa bu anlayışta başarılı oldu. Mustafa’da tam santrfor fiziği var. Bu avantajını biraz daha iyi kullandığında asist ve gol sayısını artırabilir.
Beşiktaş, oyunu kontrol altında tutmak isterken gol yedi. Milosevic’in kafa golünde savunmanın ortası topu iyi karşılayamamıştı. İlk yarıda oyunun ritmi ve temposunu iyi ayarlayan Beşiktaş, bu anlayışını düşürünce üretemeyen takım konumuna döndü. Böyle anlarda Rafa Silva gibi ekstra işler yapan bir oyuncunuzun olması büyük avantaj. Yine harika bir gol attı. Şutunda top tavana gitmişti. Beşiktaş’ın kontrollü oyun tercihi için biraz daha zamana ihtiyacı var. Oyun temposunu düşürünce baskı yermiş gibi bir görüntü ortaya çıkıyor. Bu sezon deplasmanlarda zorlanan ve bazı maçlarda gol atmayı bırakın pozisyona bile giremeyen Beşiktaş, bu stresten kurtulmuş gibi gözüküyor. Kazanma alışkanlığının sürmesi çok önemli."
Ercan Taner,2,2025,Derbi yine sınıfta kaldı,"Gerilim filmi izlemek istesem o kadar çok alternatif var ki. Herhangi bir dijital platformdan bulur seyrederim mis gibi. Dünkü derbinin ilk devresi biraz da diyalogların çok olduğu, politik gerilim sinemasını daha çok andırıyordu. Ne olacağını kestiremiyordunuz maçı izlerken. Pozisyon yoktu, tempo ve oyunun kalitesi vasatın altındaydı. İki takım da tek bir düşüncede birleşmişlerdi sanki. Maçı kilitlemek! Ortam böyle olunca bütün Türkiye’nin izlediği can sıkıcı bir ilk yarı oynandı.
Okan Buruk ve Mourinho’nun önce kontrol düşüncesi doğal olarak oyunculara da yansımıştı. Forvetler sıkı markaj altında dönemiyorlardı bile. İki teknik direktör de kanat yollarını önlem alarak kapatmış ve önemli bir hücum opsiyonunu devre dışı bırakmışlardı. İlk yarı toplamda sadece 6 şut denemesi vardı takımların. 45 dakikada korner bile olmamıştı. Bu tarz maçların iyi olabilmesi bir gole bakar. Olursa oyunun ruhu ancak o zaman değişir.
Çağlar’ın sarı kartla oynamasını riske etmeyen Mourinho hemen Djiku’yu oyuna alırken, fazla etkili olamayan Szymanski’nin yerine de orta alanı daha mücadeleci yapmayı düşünerek Amrabat’ı sahaya sürdü.
Galatasaray’ın iyileri arasında Lemina ön plana çıkmıştı. Muslera kritik 2 kurtarış yaptı. Sara beklentilerin altında kalmıştı. Form düşüklüğü dönemine girmiş gibi. Yusuf sanki yirminci derbisini oynuyor gibi sakin ve klas göründü. Türk futbolu önemli bir savunma oyuncusu kazanıyor.
Bu maçın berabere bitmesi, psikolojik üstünlüğün Galatasaray’da devam etmesini sağlayacak. Fenerbahçe kaybetmek istemedi bunu anlıyorum ama Talisca daha önce oyuna girmeliydi mesela. Çünkü galibiyete kesinlikle Fenerbahçe’nin daha fazla ihtiyacı vardı. Alınacak 3 puan ligdeki senaryonun kesinlikle yeniden yazılması demekti.
Dün akşamki sonuçtan Okan Buruk memnundur. Mourinho kaybetmedi ama dengeleri değiştiremedi. Maçın hakemi Vincic, iyi maç yönetti ve akıllarda soru işareti bırakmadı."
Ercan Taner,2,2025,Kartal yüksek uçuşa geçti,"Maça yenik başlamak çok zor duyguları getirir. Kafalarda ‘Eyvah yine işler kötü mü gidecek? Bir gol daha yersek ne olur?’ düşünceleri oluşur. İki yıldır çoğu maçta böyle oluyordu. Savunma arkasına atılan toplarda problem devam ediyor. Tayfur’un golünde yine büyük savunma hatası vardı. Beşiktaş yenik duruma düştükten sonra bu kez reaksiyon verdi. Kanatları iyi kullandı, orta alan üstünlüğünü Eyüpspor’a vermedi. Beraberlik için baskı kurdu. Joao Mario ve Rashica rakibe zor anlar yaşatmaya başladı. Masuaku ve Svensson hücuma çıkma yönünden çok iyi gözüktüler. İki top direkten dönmüştü. Immobile yine kaçırıyordu ama beraberlik golünde Rafa Silva’ya asisti yapmıştı. Atağı golle sonlandırmak geçiş oyununda çok önemli. İkinci golde takım bunu başardı. Kalesinde gol pozisyonu yaşadıktan hemen sonra öne geçmesi önemliydi Beşiktaş’ın. Bu kez Rafa Silva hazırladı, Rashica attı. Sonucu kabul etmeyen ve savaşan bir Beşiktaş izlemiştik ilk yarıda. Immobile’nin oyundan çıkması ve Semih’in oyuna girmesi doğru karardı. Çok gol kaçırmıştı ve morali de etkilenmişti doğal olarak. Semih kısa mesafe içinde çabuk hareketler yapabilen bir oyuncu. Üçüncü golü de böyle attı. Solskjaer bundan sonraki maçlarda tahmin ediyorum ona daha fazla forma verecek. Chamberlain saha içinde bütün iyi niyeti ile bir şeyler yapıyor. Yeterli mi değil mi kalan haftalarda göreceğiz. Arroyo ile tanıştık sonunda. Tabii ki daha çok süreye ihtiyacı olacak. Bu onun ilk maçıydı. Teknik kapasitesinin çok yüksek olduğunu zaten biliyoruz.
Mücadeleyi bırakmayan, tek pası çabuk oynayan, kaybettiği topları hemen geri kazanmak isteyen bir takıma dönüşüyor artık Beşiktaş. Takım savunmasında rakibe çok pozisyon vermeyen bir Beşiktaş izlemeye dün gece de devam ettik."
Ercan Taner,2,2025,Final hayali bitti,"“Maça agresif başlayacağız” dedi Okan Buruk. Sadece 10 dakika bir şeyler yapmaya çalışan bir Galatasaray vardı. AZ, oyunun kontrolünü ele geçirince 16 şut denemesi ve 3 net pozisyon ile zor anlar yaşattı Günay’a ilk yarıda. Kurtardığı 2 pozisyon olmasa daha çok üzülürdü Galatasaray.
Poku, ilk maçta da süratiyle hırpalamıştı savunmayı. “Bu oyuncu sadece bir maçlık bu kadar etkili” diye düşünmemiştir herhalde teknik kadro. Poku, Jelert’in olduğu savunma bölgesini bitirdi. Resmen durdurulamaz oyuncu modunu açmıştı. Bu işin önlemi alınmalıydı. Maikuma golü rahat atarken, Hollanda takımı üstünlüğünü golle sonuçlandırmıştı. İki gün süren karlı Juventus maçı ve 5-0 biten Neuchatel mucizesi maçtan önce akıllardaydı. Olmadı... Takımın bu mucizeyi gerçekleştirecek havası hiç yoktu.
Sara dün akşam bekleneni veremedi. Torreira uğraştı ama yenilen golden sonra yaptığı fauller onu sarı kart görecek konuma getirebilirdi. D.Sanchez ve Mertens ikinci devre oyundan alındılar. “Umut kalmadı demek ki” dedim kendi kendime. Kerem ve Metehan oyundaydı. Kasius’un sert şutu ağlara gidince iyice sessizlik çöktü stadyuma. Osimhen güzel golü hemen atmasa maçın havası iyice bozulacaktı. Torreira’nın da oyundan çıkmasıyla artık bu maçı hemen unutmak istediğinin mesajını vermişti Okan Buruk. Ama oyuncular bırakmıyordu. Sallai beraberlik golünü atarken ilk yarıdaki beklenmedik kötü oyuna bir kez daha üzüldüm.
Galatasaray bu sezon Avrupa maçlarında çok gol yedi. Maç başı ortalaması ikiyi geçti. Bu kadar çok gol yerseniz tur atlamanız veya hedeflediğiniz final yolculuğu tatlı bir hayal olarak hatırlanır. Her şey Young Boys maçıyla başlamıştı ve AZ maçıyla bu sezon Avrupa defteri bence çok erken kapandı. Sadece hücum ederek maç kazanmak maalesef mümkün değil..."
Ercan Taner,2,2025,Maçı Osimhen aldı,"Türkiye’ye geldikten sonra en etkisiz ilk yarısını oynadı Osimhen. Bu onunla ilgili değil. Çift santrfor oynarken rakip savunmalar denge kurmakta zorlanıyordu. Bu defa çok yalnız kaldı ilk yarı boyunca.
AZ maçındaki ağır yenilgi takımı komple etkilemiş. Mesela savunma anlayışında Rizespor defans arkasını zorladı. Çabuk atak planlanmıştı İlhan Palut. Galatasaray orta alanda kaptırdığı topları çabuk geri almada problem yaşadı. Ali Sowe’un şutunun direkten dönmesi Muslera adına büyük şanstı. Oyun kuramayan, hücum prensiplerinde etkisiz kalan Galatasaray, ilk devreyi isabetli şut atamadan bitirmişti. Üçüncü bölgede bu sezon ilk defa bu kadar pres yapamayan bir takım izledik.
Cuesta iyi performans gösteremedi. Mertens durgun ve moralsiz gözüktü. Oyun iştahı hiç yok gibiydi. İkinci yarıya golle başlamak süper avantaj oldu Galatasaray için. Lens’te isabetli ortaları ile dikkat çeken Frankowski, Osimhen’e asisti yaparken o da kafayla topu ağlara bıraktı.
Kötü oynadığı bir ilk yarı sonrasında hemen golü bulmak Okan Buruk’a derin bir nefes aldırmıştır derken Ali Sowe bu kez direğe takılmadı. Sorgulanması gereken, Galatasaray’ın oyunun hakimiyetini öne geçtikten sonra alamaması. Ahmed Kutucu maça hiçbir şekilde ağırlığını koyamadı ve oyundan çıktı. Lemina’nın girmesiyle Sara forvete daha yakın olmaya başladı. Bu durum oyun içinde üstünlük getirdi Galatasaray’a. Kondisyon durumunu bilmiyorum ama Lemina ile oyuna başlamak daha iyi olabilirdi.
Rizespor’un tamamen savunma düşüncesine dönmesiyle Galatasaray baskısını artırdı. Savunma kanatları neredeyse forvet gibi oynamaya başlamışlardı. Havada gol kokusu vardı. Yan toplar artmıştı. Osimhen yine kafayı vurdu. Altın gol derler ya, öyleydi ağlara giden topun önemi. Bu gol Galatasaray’a hem maçı hem de büyük morali getirdi."
Ercan Taner,2,2025,Seri devam ediyor,"Kasımpaşa, 20. dakika oynanırken maça hakimdi. Gol arayışları tehlikeliydi. İki önemli pozisyondan sonuç alamamışlardı. Anderlecht’i sahadan silen Fenerbahçe ise vitesi yükseltemiyordu. İşler iyi giderken hata yaparsanız üzülürsünüz. Opoku kalecisine dönemeyince En Nesyri golünü attı. Son sekiz maçta 11 gol atan En-Nesyri’yi durdurmak kolay değil.
İlk devre Fenerbahçe başka net pozisyon bulamadı. Rakip ceza sahasında sadece beş defa atak yapmak istediler. Fenerbahçe’nin ev sahibi olduğu maçta bu görüntü pek hoş değildi.
Amrabat savunma görevini çok iyi yapıyor. Hem kesici hem de top dağıtıcı olarak başarılı. Dzeko, oynadığı zaman orta alana katkı sağlayan ve paslarıyla iyi işler yapan bir oyuncu. Talisca henüz hazır değil ve Dzeko’nun yaptığı organizasyonu çoğu zaman gerçekleştiremiyor.
Mert Hakan dikine oynamayı seven oyuncu. Dün vermek istediği toplar istediği yere gitmedi. Levent yine görevini yaptı. Oyun disiplini çok iyi. Formayı hak ederek alan Oğuz, Mert Müldür’ün tek pasını iyi değerlendirdi ve klas bir gol vuruşu yaptı. Fenerbahçe ikinci yarıda golü erken bulmuştu. Kuşkusuz büyük avantaj sağlamıştı ev sahibi. Talisca ilk devreye göre bu kez oyunun içindeydi. 2-0 öne geçmek maçı tamamen kopardınız anlamına gelmez.
Fenerbahçe üçüncü golü aramak için temposunu yükseltebilirdi ama bunu tercih etmedi. Fall’ın güzel kafa golünde hata tabii ki stoperlere yazar. Topun Fall’a gelme ihtimalini hesaplamaları gerekiyordu. Topu Kasımpaşa’ya bırakarak kendi yarı sahasında kontrollü oyun düşüncesi enteresandı Fenerbahçe’nin. Ev sahibi 1 gol daha yese maçın senaryosu değişirdi. En Nesyri, yine sahneye çıkıp golü atınca Mourinho rahatladı bence. Dzeko, oyuna girdikten sonra yine anahtar paslar attı. Derbi öncesi Kadıköy’de kazanmak önemliydi..."
Ercan Taner,2,2025,Kara Kartal'ın dönüşü,"Böyle büyük maçlarda oyuna hükmetmeye başlamışken bireysel bir hatanın golle sonuçlanması sizi ister istemez çok üzer. Moral bozukluğu, Banza’nın golünden sonra Beşiktaş’ı etkiledi.
Trabzonspor kendi oyununu oynamaya başlamıştı. Çabuk atakları seven Vişça hatalı pasta topu kaptıktan sonra asisti yapmıştı. Rafa Silva dün akşam belki de kariyerinin en büyük hatalarından birini gerçekleştirdi.
Immobile, fırsat pozisyonlarını gole çevirerek kendini Avrupa futboluna göstermiş bir santrfor. Eski kuvveti azaldı mı diye merak ediyorum. İki şut anında topa çok güçsüz vurdu. Kafa topları zamanlaması normalde iyi olan Immobile, bunu da gösteremiyor.
Trabzonspor’un iyi gözüken takım savunmasına rağmen gol bulabilirdi ev sahibi. Fakat son vuruşlarda yine problem vardı...
Masuaku haftalar geçtikçe daha istekli ve hep oyunun içinde. İyi oynayıp kalmak istiyor sanki. Rafa Silva’ya çok iyi pas verdi. Onun usta vuruşları hep özeldir. İlk yarıda yaşadığı moral bozukluğunu bir an önce unutmak ister gibi klas vurmuştu topa.
İkinci yarının başında Beşiktaş’ın kurduğu baskı gol getirecekti ve öyle olmuştu. Solsksjaer’in takıma en önemli dokunuşu kanat organizasyonlarında olmuş. Savunma dahil ataklarda kanat bölgelerini iyi kullandı Beşiktaş.
Rashica’nın sert şutunu Bata gov kendi ağlarına yollayınca geri dönüş tamamlanmıştı.
Joao Mario tek topları çabuk oynuyor. Onun da form düzeyi yükselmeye devam ediyor.
Semih oyuna girdikten sonra çok çalıştı. Kısa mesafede iyi dripling yaparken duvar pası girişimi yapmaması enteresan geliyor bana.
Tayyip Talha’nın oyuna girmesiyle Beşiktaş’ın oyun şekli belli olmuştu. Takım kapanacaktı. Solsksjaer’in düşüncesi savunmaya ağırlık verip, ani atak kovalamaktı. Bu isteği gerçekleşmedi ama Beşiktaş kazandı."
Ercan Taner,2,2025,Fenerbahçe Anderlecht’i bitirdi,"Yusuf böyle giderse çok önemli ve vazgeçilmez bir oyuncuya dönüşecek. Rakipleriyle girdiği ikili mücadelelerde çok temiz dokunuşları var. Hava toplarında zamanlaması iyi. Çevre kontrolü genç oyuncu olmasına rağmen başarılı. Bir savunma oyuncusundan istenen vasıflar onda var. İlk golde kafayla dokunuşu ve Tadic’in golündeki katkısı önemliydi.
İkinci golde topu alışı, driplingi, Kostic’e verdiği pas ve onun hazırladığı pozisyonda Dzeko’nun golü avantajı Fenerbahçe’ye getirmişti.
Kadro kalitesi açısından Anderlecht, Fenerbahçe’nin çok gerisindeydi maçtan önce. Önemli olan kâğıt üstündeki bu belirgin üstünlüğün yeşil zemine yansımasıydı. Topu kaybettiğinde baskıyı iyi yapan Fenerbahçe, temaslı oyunu ile maçın başlangıcında oyuna ağırlığını koymuştu.
Samuel ilk devre Huerta karşısında zor anlar yaşadı. Orijinal yeri bek olmayan ve savunmada oynayan oyuncuların böyle zorlanması gayet doğal. Mourinho, Mert’i oyuna alarak doğabilecek daha büyük  aksilikleri bence engelledi.
Eleme maçlarında iki farkı bulmak kuşkusuz büyük avantaj. Bu yüzden kontrollü ve dengeli oyuna  dönmek önemli.
Kostic dün akşam topla buluştuğu ceza sahasına yakın bölgelerde ceza sahasına oldukça iyi ortalar yaptı.
Üçüncü golün hazırlanışı çok güzeldi. Szymanski’nin nefis ortasına En-Nesyri harika kafa vurdu. Kendisi kafa toplarında tam bir Terminatör. Bunu her geçen maçta gösteriyor. 3-0 öne geçmek, Anderlecht’e “Senin işini bitirdim” mesajını vermekti.
Fred dün akşam maksimum güçle oynadı. Hep oyunun içindeydi. 
Talisca tam olarak hazır olduğunda takımın yıkıcı bir forvet hattı olacak.
Tadic yine hücum aklında başrolde olan oyunculardan biriydi.
Sakatlığını atlatan Mert hazır gözüktü.
Fenerbahçe Anderlecht’i tam anlamıyla sahadan sildi. Tur kapısı bence ardına kadar açılmış durumda."
Ercan Taner,2,2025,Oyun disiplini mükemmeldi,"Hücum bölgesinde etkili ve teknik oyuncularınız fazlaysa maçta her zaman gole yakın olabilirsiniz. Mesela Tadic, Talisca ve Dzeko’nun çabuk paslaştığı bir an var ki, o klas işi her takım beceremez. 
Fenerbahçe dün ilk devre maçı çok iyi kontrol etti. Oyun Fenerbahçe nasıl istediyse öyle gelişti. Yalnız stoper sakatlıkları artık bir 
korku dizisine dönüşüyor sanki. Bu maçta da Çağlar adale sakatlığı yaşadı ve devam edemedi.
Analizi iyi yapan Sami Uğurlu, bu kez oyunu takımı adına çözemedi. Alanyaspor’un takım savunmasında arıza vardı. Oğuz’un hazırladığı ilk golde imza Szymanski’den gelmişti. İkinci gol Kostic’in Talisca’nın tam sevdiği ortayla oluştu. Golden sonra oyuncu sevinir, attığı golün mutluluğunu yaşar. Pet su şişesi veya değişik maddeler atan arkadaşlar kendileri açısından ceza kestiklerini mi zannediyorlar? Futbol bir şov! Yıl 2025, hâlâ oyuncuya madde atılıyor.
Mourinho’nun istediği oyun disiplini dün ortaya çıkmıştı. Topu kaybeden kim olursa olsun sadece göz markajı ile yetinmedi ve mücadelesine devam etti. Bu anlayış devam ederse, savaşan ve hep arayışta olan bir Fenerbahçe izleyebiliriz.
Amrabat dün sakin kaldı ve defans bölgesinde olumlu bir görüntü çizdi. Fred iyi mücadelesini sürdürüyor. Tadic yine hücumun vazgeçilmez aklıydı.
İkinci yarının 10 dakikalık bölümünde Fenerbahçe üçüncü golü atsa maç büyük farka gidebilirdi. Oğuz oyun disiplininden hiç taviz vermedi. Her geçen hafta tam bir takım oyuncusu olma yolunda ilerliyor. Samuel artık sonradan oyuna giren hamle oyuncusu oldu. Bu konuyu Mourinho tercihinin yanı sıra kendisinin de sorgulaması lazım... Jose Mourinho, oyuncularından duygularından çok akıl ve mantıkla hareket etmelerini istemişti. Alanya maçında bu anlayışı gördük ve Fenerbahçe çok rahat kazandı."
Ercan Taner,2,2025,Merhaba deplasman galibiyeti,"Ligimizde birçok maçta oyun epey fazla duruyor. Yatanlar, yavaş oynanan oyun ve pozisyon zenginliğinin fazla olmaması maalesef yorgunsanız izlerken uyumanıza yol açabilir.
Top Beşiktaş’ta daha fazla kaldı ama üretim sıkıntılıydı. Ev sahibi Sivasspor baskı kuramayacağını hesapladığı için ani atak arıyordu.
İlk devre sadece iki defa Beşiktaş ceza saha sına giren Sivasspor, oyunu Beşiktaş’ın kontrol etmesine en gel olamadı.
Daha kontrollü, oyun disiplini yüksek ve iyi takım savunması ile Beşiktaş zaman zaman tempoyu da artırmak istedi.
İlk devrenin mükemmele yakın performansı Masuaku’dan geldi. Emirhan’ın attığı kafa golünde asist ondan gelmişti. Geçiş oyununu çok çabuk oynayabilen bir takım, dünkü Beşiktaş’ın orta alan tercihlerinden avantaj sağlayabilirdi.
Muçi tam toparlanma sürecine girmiş gibi gözükürken Sivas’ta kayboldu. Kendisi çok top kaybedince tehlikeli olabilecek ataklar da başlayamadı.
Chamberlain ilk yarı pas trafiğin de iyiydi ama ikinci devre yoruldu. Çıkması doğru bir karardı.
Immobile için ataklarda kanatlardan gelecek toplar veya orta alandan dikine onun koşu yoluna atılacak çabuk paslar gerekiyor. Bu organizasyonlar fazla gerçekleşmeyince kendisi pres yapıyor veya duvar pası denemek istiyor. Yaşı artık çok genç olmadığı için dakikalar ilerledikçe oyundan düşüyor. Dün akşam o da çok iyi oynayamadı.
Joao Mario görev aldığı orta alanda topları akıllı kullandı ve bu maçta da iyi gözüktü. Onun yeri kesinlikle kanat değil. Solskjaer şu ana kadar Joao Mario’yu olumlu kullandı.
Mustafa’nın tek başına aldığı penaltıyı Mario çok sakin ve klas kullandı.
Beşiktaş, yeni teknik direktörü ile kırılgan oyun yapısından yavaş yavaş kurtulma sinyalleri vermeye başladı. Beşiktaş, uzun bir süre sonra pozisyon vermeden net bir galibiyet aldı"
Ercan Taner,2,2025,Hazırlık maçı gibiydi,"Maç başlamadan hemen Talisca’yı izlemeye yöneldim. Maç eksiği ve doğal olarak fiziksel yetersizliği Rizespor maçında belli olmuştu. Onun en büyük özelliği maçı getiren oyuncularda olması. Eğer kısa zamanda biraz daha fazla toparlanma şansını yakalarsa yine unutulmaz gollerin ismi olur. Karşı karşıya kaldığı pozisyonda iki ayağını birden kullanıp finalini sol ayağıyla yaptı.
Asisti yapan Mert Hakan çok sakatlanmasa orta alan için her zaman iyi bir alternatif olabilir. Hücum hazırlığı yaparken yine etkili paslar atmayı başardı.  Cengiz Ünder daha önce şans bulduğu ama umut vermediği maçların aksine biraz daha çabaladı. Çalışkan ve tempolu oynamak istedi. Çok iyi mi? Şu an için değil. Önemli olan düzelme niyetini göstererek oynaması. Yaşı daha çok genç ve onun yeteneklerini hepimiz biliyoruz.
Amrabat rakip kim olursa olsun temaslı oyunu seviyor. Fakat bu anlayışı ile kart görme ihtimali her zaman yüksek olur. Yapacak bir şey yok... Cenk Tosun penaltıdan ikinci golü attı. İyi niyetli ve çalışkandı maçta. Çok zengin santrfor havuzunun içinde ligde fazla forma şansı bulması ise çok zor.
Fenerbahçe kadro olarak Erzurumspor’dan çok yukarıda. Bu yüzden sahanın her bölgesinde üstünlük normal olarak ev sahibindeydi. Mourinho’nun son haftalarda şans verdiği Levent topla buluştuğu anlarda faydalı işler yaptı. Bu futbol aklı ile devam ederse formayı kapabilir.
Diego Carlos oyuna girdi ve sakatlandı. Enteresan... Umarım çok ciddi bir problemi yoktur. 2-0 sonrası oyun uzun süre sezon başında oynanan hazırlık maçları temposuna döndü. Maçın en önemli konusu Djiku, Yusuf ve Diego Carlos’un sakatlan- ması oldu. 90 dakikada üç stoper kaybı büyük problem olabilir. Gecenin nefis golünü Mert Hakan aşırtma vuruşla attı. En-Nesyri, attığı 2 golle maçı bitirdi. Rahat kazanmıştı Fenerbahçe..."
Ercan Taner,2,2025,Takım oyunu gelişmeli,"Beşiktaş takımı oyuncuları sanki yeni tanışmış ve ilk maçlarına çıkıyor gibilerdi. Bu görüntü yıllardır devam ediyor. Takım arkadaşlığı iletişim getirir, bu da sahada yardımlaşmayı sağlar. İkinci toplarda hâlâ güçsüz çok oyuncu var. Fizik kondisyon iyi değilse rakibin ayağından topu kapmakta zorlanırsınız. Kırklarelispor, Bodrumspor ile 4-4 berabere kalıp tarihinde Başakşehir’i ve Adana Demirspor’u elediler. Takım savunmasını deplasman da gayet iyi uyguladılar. Amaçları yine kupada ses getiren bir sonuç almaktı. Oxlade Chamberlain oyunun içinde yine kayboldu. Onun futbol geçmişini bilmesem ‘Kim bu oyuncu? Nasıl bu kadar etkisiz kalabiliyor?’ diye sorgulardım. Bu haliyle Beşiktaş’a faydalı olmasına imkan yok. Gençler böyle maçlarda daha fazla gayret ve oyun iştahı göstermek zorunda. Semih ve Mustafa’dan bahsediyorum. Böyle giderse Dolmabahçe dışında maç kazanmak iyice zorlaşacak. Kuşkusuz Beşiktaş’ı oyun içinde ateşleyecek, temponun düşmesi ne izin vermeyecek ve takım için savaşan oyunculara ihtiyaç var. Muçi’nin attığı gol tamamen ona ait bireysel becerinin ortaya çıktığı bir andı. Klas vurdu. Joao Mario, kanat dışında görev aldığı zaman daha faydalı ve minimum top kaybıyla oynayabileceğini bir kez daha gösterdi. Rashica’nın verdiği gol pasında çok rahat bir şekilde ikinci golü attı.
Solsksjaer geçen hafta ‘Eğer takımınızda Messi veya Ronaldo yoksa takım oyununu en iyi şekilde oynamak zorundasınız’ demişti. Bu hemen oluşabilecek bir gelişim değil. Takıma yeni katılacak ve teknik direktörün kafasında yer alan oyuncularla birlikte en az 10 maç oynamanız gerekiyor. Bunun için sabıra ve taktiksel anlamda çok antrenmana ihtiyaç var. Ancak takım oyunu gelişirse bu takım iş yapabilir. Gördüğüm kadarıyla pahalı ve ses getirecek transferler için uzun bir süre geçmesi gerekiyor.."
Ercan Taner,2,2025,Şampiyonluk yolunda devam,"Pazar gecesi takipçisi Fenerbahçe ile arasında puan farkı üçe düşmüştü Galatasaray’ın. Puan farkının azaldığı maça golle başlamak büyük moral demektir.
Ahmed Kutucu Eyüpspor’da kariyerinde yeni bir sayfa açmıştı. Gol ve asistleri ile dikkatleri üzerinde topluyordu. Ahmed her takıma gerekli bir oyuncu tipi. Orta alan ve hücumun değişik bölgelerinde ondan faydalanabilirsiniz. Attığı gol güzeldi. Golden sonra kontrol tamamen Galatasaray’a geçmişti.
Kaptırılan topların hemen geri alınması, Jelert ve Sallai’nin oyun iştahları kanat üstünlüğünün konuk takıma geçmesine neden oldu. Mertens yine oyun aklıydı. Savunmadaki üçlü, orta alandan biraz uzakta kaldı. Gaziantep ilk yarının son 10 dakikasında hücumu düşünüp tempoyu arttırmak istedi ama plan tutmamıştı.
Oyun ikinci devre orta alanda sıkışmadı. İki takım da orta sahada oyalanmadan rakip saha önüne gelmeye başlamışlardı. Gaziantep’in kadrosu Galatasaray takımından normal olarak geride. Gaziantep’in gelişleri ise şöyle açıklanabilirdi:
Galatasaray yorgunluk yaşıyordu. Osimhen kendisine gerekli konfor sağlanamayınca ‘Kendi işimi kendim göreyim’ tarzına döndü mecburen. Çabuk gelişen ataklarda ceza sahası içinde çoğu zaman fazla oyuncu yoktu konuk takımda. Son 20 dakikaya girilirken Morata ve Barış oyuna girince hücum bölgesinde üstünlük Galatasaray’a tekrar geçti. Rakibin çabuk çıkışları azalmıştı.
Morata golcülüğünün yanı sıra pas trafiğinde de etkin bir forvet. Osimhen’in epey işine gelecek pasları önümüzdeki maçlarda görebiliriz. Sara her zaman olduğu gibi koordinatör görevini çok iyi yaptı. Zirve yolunda hem içeride hem de deplasmanda her maçın önemi çok arttı. Bu yüzden alınan galibiyetler artık altın değerinde. Zirvede kalmak kolay değil ama buna alışmış bir Galatasaray izledik yine."
Ercan Taner,2,2025,Kâbusu En-Nesyri bitirdi,"Skriniar ve Carlos geçtiğimiz hafta manşetlerden inmediler. Kariyerleri bilinen iyi oyuncular. Haklı olarak bütün medya kanallarında yorumlandılar, yazıldılar. Mourinho oynatmaya başladığı üçlü defans için büyük değişime gitmişti. Olabilir bu  teknik bir karardır. Stoper bölgesinde en önemli şartların başında uyumlu olmak gelir. Skriniar ve Carlos antrenmanda kaç defa yan yana geldiler onu 
çok merak ediyorum.
13 dakikada Sowe’un attığı 2 gol Kadıköy’e sessizlik getirmişti. İşin bir başka gerçeği, bocalıyordu Fenerbahçe. Amrabat çok sinirliydi. Fred’in pasları isabetsiz, Szymanski’nin çabaları etkisiz kalıyordu. Dzeko ve En-Nesyri’ye sadece uzun pas oynayıp gol beklemek günümüz futboluna uymayan görüntülerdi. Serbest vuruşlardan gelen yüksek toplar olmasa ilk yarı pozisyona giremeyecekti ev sahibi.
Tadic oturunca takımın hücum aklı olmuyor. VAR ile gelen Dzeko’nun penaltısı olmasa işi çok zora girerdi Fenerbahçe’nin. Olawoyin’in kırmızı kartı Rizespor için zamansız ve kötü olmuştu. Rakip eksik olunca maç tek taraflı oynanmaya başlamıştı. Tadic ile ceza sahası içine atılan pas sayısı fazlalaşmıştı. İki uzun santrfor kalabalık savunma içerisinde zorlanıyorlardı. Tarık’ın iki nefis kurtarışı maça damga vururken Dzeko’nun (2) ve Oğuz’un şutları direkten dönünce top istemiyor klasiği hemen aklıma geldi. Ghezzal’ın kırmızı kartı vakit geçirmeye yönelik gösterildi. Umarım bu standart diğer bütün maçlarda uygulanır. Alışık değiliz böyle kartlara...
Rizespor 9 kişi artık dayanamazdı. Dzeko beraberliği getirmişti. Maç kondisyonu eksik Talisca da direğe takıldı. Finali En-Nesyri yaptı. Şu ana kadar sezonun en zorlu maçlarından birini kazanmıştı Fenerbahçe. Rizespor’un mükemmel mücadelesi için İlhan Palut’u kutlamak önemli."
Ercan Taner,3,2025,Şampiyonu Solskjaer belirler,"Konyaspor maçından sonra Solskjaer şunu söylemişti: “Bu maçtan çok özel dersler çıkardım.” Bence en önemli ders, Immobile oynadığında takımın çok çabuk top kaybettiği ve sanki sahada on kişi mücadele edermişçesine bir görüntü sergilemesiydi. Orta alanda az adamla yakalandığında çok kolay ve çabuk pozisyon veren bir takım vardı.
İstanbulspor’la yapılan hazırlık maçında hiç öyle 4-6-0 anlayışıyla bir görüntü yoktu. Bu sistem tamamıyla antrenmanda çalışılmış. Diğer görev yapan teknik direktörlerin aksine her zaman arayışta olan bir teknik direktör var Beşiktaş’ın başında. Üretimi düşük olmasına rağmen Chamberlain’de ısrar ediyor mesela. Onun mücadele etmesi bana yeter düşüncesi var kendisinde. Joao Mario geldiğinden beri en iyi görüntüsünü Solskjaer sayesinde bizlere gösteriyor. Santrforsuz hücum arayışları karşı takımın stoperlerini zorlayabilir. Davinson Sanchez çok zor anlar yaşadı örneğin Rafa Silva’ya karşı.
Beşiktaş takımı kafaya taktığında, çok iyi motive olduğunda ve saha içinde mükemmel yardımlaştığında; Bilbao gibi Lyon gibi takımları yeniyor ve ligimiz deki derbileri de kazanıyor. Esas problem istikrarın sağlanamaması. Mesela kupadaki Göztepe maçı için Solskjaer’in endişe ettiğine eminim. Çünkü takımın belirli bir istikrarı hâlâ yok. Bu problemi hallederse Beşiktaş’ın maçlarını daha kolay kazanacağını tahmin ediyorum.
Beşiktaş, Kadıköy’de Fenerbahçe’ye de konuk olacak. Bu maçın ev sahibi açısından hiç kolay geçmeyeceği kanaati taşıyorum. Büyük maçlarda nasıl oynaması gerektiğini bilen isimlerin sayısı çok fazla. Mourinho ile aralarında İngiltere’den kalan bir rekabet de var. Bu yüzden yine zevkli bir derbi izleyeceğiz. Bir anlamda sanki şampiyonu Beşiktaş belirleyecek."
Ercan Taner,3,2025,Kartal'ın bayram gecesi,"Solskjaer forvet tercihini değiştirmişti. Kadro hücum ağırlıklı oyunculardan kuruluydu ama santrfor yoktu. Haftalardır istenileni veremeyen Immobile kulübedeydi. 4-6-0 taktiğinde rakip stoperler zorlanır. Özellikle savunma arkasına atılan anahtar paslar tehlike oluşturur. Rafa Silva golünü kendi klasını konuşturarak attı. Galatasaray hücumda etkin gözükmüyordu. Emirhan ve Paulista ikilisi olumlu başlamışlardı. Osimhen ilk devre Beşiktaş savunması tarafından iyi kontrol edildi. Chamberlain orta alanda sadece çalıştı. Üretim yönünde başarılı değildi. Joao Mario her zaman topları çabuk kullanıyor. Sara ilk devre çok iyi gözükmedi.
Galatasaray pozisyona girmekte zorlanırken, Frankowski’nin kırmızı kart görmesi Beşiktaş için büyük avantaj değil, tehlikeydi. Geçtiğimiz haftalarda eksik kalan takımlara karşı şaşıran bir takım görmüştük. Torreira’nın nefis şutu Galatasaray adına tam zamanında gelen bir gol oldu. Atılan sert şut, herhangi bir kalecinin çıkaramayacağı yere gitmişti. Yunus oyuna katkı veremeyince Okan Buruk orta alanı güçlendirmeyi tercih etti ve Lemina’yı oyuna aldı.
Gedson’un golü attığı anda Galatasaray savunması ofsayt olduğunu düşünmüştü ama net bir goldü. Bu gol zaten 10 kişi oynayan Galatasaray’ın bütün riskleri almasına yol açmıştı. Beşiktaş yine çekingen kalıyordu. Oyuncuların bilinç altında ‘Eyvah yine hata yaparsak kötü olur’ düşüncesi sahaya yansımıştı. Halbuki Galatasaray savunmasında derin boşluklar vardı. Semih’in bu defansif anlayışta daha etkili olması lazım. Çünkü sevdiği alan ona açılmıştı.
Beşiktaş’ın kanatlarda çok iyi iki forveti olsa maçın son bölümleri Galatasaray için tam bir kâbus olabilirdi. Semih çok gereksiz bir hamleyle kırmızı kart gördü. Erken atılsa ev sahibi çok zorlanırdı. Beşiktaş, her şeye rağmen kazandı. Bu galibiyet ligde dengeleri değiştirebilir..."
Ercan Taner,3,2025,45 dakikada bitti,"Bazen çıkarsın, oynarsın ve rahat bir şekilde soyunma odasına gidersin. Maçın başında hemen belli olmuştu Fenerbahçe’nin gol atacağı. Bodrum çıkamıyor ve dönen topları alamıyordu. İlk kez resmi maça çıkan Rüzgar için talihli bir akşam olmayacağı belli olmuştu.
Skriniar’ın golü ile öne geçmişti Fenerbahçe. Sonraki dakikalar oyun hep konuk takımın kontrolünde geçiyordu. Öyle bir maçtı ki, İrfan Can yere yatmamıştı. Böyle giden maçlarda konsantrasyon çok önemli bir madde olarak en başta yer alır. Kaleci İrfan Can’ın nefis kurtarışı sonrasında Talisca’yı şanssız bir an bekliyordu. Atağın devamı olan pozisyonda elini unutmuştu Talisca. Puşcaş penaltıdan golü atarken bu maç sıkıntıya girer mi düşüncesine hiç katılmıyordum.
Santra ile düşüncem doğru çıkmıştı. Önce Oğuz, sonra Szymanski ve penaltıdan Talisca maçı 1-4’e getirmişti. İstatistiklerde gol beklentisi çok yüksekti Fenerbahçe’nin.
İşin aslı, kadro kalitesi oyuna olduğu gibi yansımıştı. İki takım arasında bu yüzden büyük fark vardı. Oğuz Aydın formayı aldıktan sonra göz kamaştırıyor. 6 gol, 6 asist net bir başarı. Szymanski 9 gol, 6 asistle takım için bu sezon iyi işler yaptığını bir kez daha ispatladı.
İkinci yarının büyük bölümü bir taktik çalışması şeklinde geçti Fenerbahçe için. Maç ilk yarıda bitmişti. Maximin, Tadic ve Dzeko’nun son durumlarını görmek için çok rahat ortamda giden maçta onları oyuna almıştı Jose Mourinho. Dün akşam saha içinde En Nesyri’nin etkisi yoktu. Kalabalık savunma arasında kaybolmuştu. Kostic ve Mert görevlerini iyi yaptılar.
Zirve mücadelesindeki Fenerbahçe, en rahat deplasman maçlarından birini oynadı. Takım savunması, organize hücum girişimleri ve rakibin birinci bölgesinde yaptığı baskı ile iş zaten ilk devre bitmişti. Fredy klas gol attı ama artık çok geçti. Mourinho artık derbiyi bekliyor..."
Ercan Taner,3,2025,Bu takım çok iş yapar,"Milli Takımımız hak ettiği şekilde A Ligi’ne yükseldi. Pırıl pırıl çok önemli bir kadroya sahibiz. Montella, bu takıma keyif veren bir oyun oynatıyor. Ben oturup milli maçı seyrederken sıkılmıyorum. Takımın birbirine güvenmesi çok dikkat çekici. Oyuncular sanki bir kulüp takımında uzun yıllardır birlikte oynuyor gibi sahada yer alıyor. Montella, çok iyi bir oyun sistemi oturttu ve bundan taviz vermedi. İstatistikler de bunu gösteriyor. Şuna da eminim rakip savunmanın dengesini bozacak, hava toplarında hakim bir santrfor bulduğu anda formayı verecektir. Bu arayışların sürdüğünü de görüyoruz. Fakat Türk futbolunda Burak Yılmaz sonrasında bu profilde bir oyuncu da yok maalesef. Bir sporsever olarak Montella’dan hiçbir endişem yok. Takım içinde çok sevildiği de ortada.
Biz İspanya ile Dünya Kupası’na gitmek için çekişeceğiz. İspanya maçlarında iyi oynayacağımıza eminim. Ama istediğimiz sonuçları alabilir miyiz? Bu konuda endişelerim var. Çünkü hücumda İspanya bizden daha iyi. Her şeye rağmen hedefimiz Dünya Kupası olmalı. Kendimizi oraya attığımız anda turnuvada büyük işler başarabiliriz. Tıpkı EURO 2024’te olduğu gibi. Potansiyel olarak mükemmel bir takım olduğumuzu biliyoruz.
Arda Güler, Real Madrid’de çok az süre almasına rağmen son maçta sahanın en iyilerinden biriydi. Fakat dakikalar ilerledikçe maç eksikliği açıkça ortaya çıktı. Arda’nın mutlaka bir karar vermesi lazım. Devamlı forma giyeceği başka önemli bir takımda dünya futbolunun en çok konuşulan isimlerinden biri olabilir. Real Madrid’de bu şansı bulma ihtimali çok düşük gözüküyor. Mücadeleye devam etmek isterse de ona saygı duyarım.
Bir paragraf da Oğuz Aydın’a. Fenerbahçe’den sonra Milli Takım’da da büyük işler yapıyor. Gelecekte onu çok önemli Avrupa takımlarında görebiliriz. Bunu hak ediyor."
Ercan Taner,3,2025,Teşekkürler Montella,"Maçı televizyondan izledim. Yayın 1970’li yıllardaki gibiydi. Tek kamera ile uluslararası bir organizasyon izlemek hiç normal değil. Reklam panolarında illegal reklam çıkar endişesi vardı. 2025 yılında böyle bir maç izleme ortamı olması çok üzücü. Bu işin acil şekilde çözülmesi gerekiyor. Milli Takım’ın yakın gelecekte oynayacağı çok önemli maçlar var. Onları da böyle tekrarsız, yakın çekimsiz izlemeyiz umarım.
Macaristan hemen golü bulmak için presle başladı maça. Agresif davranmaları normaldi. İlk maçtaki gibi bizim yarı sahamızda temaslı oyunu tercih ediyorlardı. Biz sakin görünüyorduk ama başlangıçta bir gol yeseydik Macarların tam istediği ortama dönerdi maç. Uğurcan’ın kritik kurtarışından sonra oyuna denge getirmeyi başardık. Savunmaları öne fazla yerleşip risk alıyordu. Bu oyun tarzından kesin faydalanacaktık. Hakan Çalhanoğlu’nun klas penaltısından sonra rakip hemen bütün riskleri aldı.
Bizim takımın en iyi özelliği çabuk oyuncu sayımızın fazla oluşu. Oğuz bu sezonun en çok dikkat çeken oyuncularından biri. Yine ön plana çıktı. Arda Güler, Oğuz’un asistini çok iyi değerlendirdi. Macaristan için hüzünlü son, devre biterken yaşanmıştı. İlk golde penaltıyı alan ama sarı kartla oynayan İsmail’i oyundan almak doğru karardı. Arda Güler maç kondisyonu eksiği nedeniyle maalesef 90 dakikayı tamamlayamıyor. Onun için karar zamanı geldi. Düzenli forma giyeceği bir takıma transfer olursa hem Milli Takım’a hem de kendine büyük fayda sağlar, uçar gider!
Bu maçta savunmamızın ortasında görev yapan Samet ve Abdülkerim görevlerini çok iyi yaptılar. Abdülkerim bir de güzel kafa vurdu, golünü attı. Topu oyuna sokarken sakin kalıp hatasız oynadılar. Kendi evinde uzun süredir yenilmeyen Macaristan’a 3 gol atmak görkemli bir galibiyet getirdi bize.
Pırıl pırıl gençlerimize A Ligi’nde oynamak çok yakışacak. Bu takıma inanıyor ve güveniyorum."
Ercan Taner,3,2025,Güzel galibiyet,"İyi başlamıştık. Macarlar zor durumda kalıyorlardı. Oğuz, bizim futbolumuzun gelişme gösteren önemli yeteneklerinden biri. Golde başroldeydi. Orkun, topu klas şekilde ağlara gönderirken iyi başlangıcımızın karşılığını erkenden almıştık. “Bu oyunu istikrarlı biçim de sürdürmemiz gerekiyor” diye düşünürken oyunun ritmi Macar Milli Takımı’na dönmeye başladı.
Bizim birinci bölgemize iyi pres yapmaya başladılar. Orta alanda üstünlük onlara geçmişti. Fiziksel olarak gerideydik. Temaslı oyunda zorlanmaya başladık. Çok pozisyon verince gol yememiz kaçınılmazdı. Mesaj öyleydi. Schafer beraberlik golünü atarken, Uğurcan’ın hatalı pası ile savunma da kötü yakalanmıştık.
Montella’nın merkez santrforsuz oyununda maçın sıkıştığı anlarda o bölgenin çalışmasına ihtiyaç duyuyoruz sanki. Duran toplarda, kenarlardan gelen ortalarda rakip savunmayı rahatsız edecek, korkutacak bir oyuncumuz maalesef yok. En son Burak Yılmaz vardı. Şimdi istesek de etkili merkez santrfor bulamıyoruz. Bu yüzden Montella’nın elinde Osimhen veya En-Nesyri gibi etkili oyuncu olmadığı için yapacak bir şey kalmıyor. O bölge için arayış sürüyor. Deniz Gül, önce Hammarby, sonra Porto’nun ikinci ve A takımına yükselmiş çok genç bir isim. Klasik bir 9 numara. Aramaya ve şans vermeye devam etmeliyiz. Santrforsuz futbol tat vermiyor.
Macaristan ikinci yarı çok adamla kendi yarı sahasını kontrol ederken, çabuk ataklar planlamıştı. Biz ise hücum yollarında bir türlü etkili olamıyorduk. Kenan çok çalıştı ama savunmayı fazla yıpratamadı. Oğuz yine sahneye çıkmasa işimiz zora girerdi. Kerem’e yaptığı asistle yine öne geçmiştik. Kerem’in Brezilyalıları andıran göğüs pası ve İrfan Can’ın müthiş golüyle kapanan Macarları üçlemiştik. Rövanş için umutlarımız çok yüksek. Büyük avantajı korumalıyız."
Ercan Taner,3,2025,Kadıköy'de şok,"Rangers maçından sonra Samsunspor maçının kolay olmayacağı belliydi. Fiziki ve mental yıpranma olması gayet doğaldı. Jose Mourinho bazı değişikliklere gitmişti. Mesela Oğuz ilk devre takımın en istekli gözüken oyuncuların başında yer almıştı. Fred çok top kaybetti. Pas yüzdesi düşük kaldı. Amrabat Rangers maçında inanılmaz savaşmıştı. Bu yüzden dün gece temposu ilk yarı düşük kaldı. Talisca ikili mücadelelerde genelde yerde kaldı. Çok güçlü olmadığının önemli bir göstergesiydi o anlar. Sol kanatta Kostic iyi işler yapmaya çalıştı. 
Samsunspor tam bir teknik direktör takımı olduğunu yine kanıtladı. Takım savunmaları ve temaslı oyundaki başarıları dikkat çekti. Hücumda yoktular yalnız. Devreyi hiç şut atamadan bitirmişlerdi. Tadic, Dzeko ve Talisca üçgeni En Nesyri’nin sahada yer aldığı zamandaki etkisini fazla gösteremedi. Talisca genellikle ceza sahası dışında kaldığı için Dzeko bu kez pas trafiğinde ön plana çıkamadı. Tadic ise dün gece ritmini bulamamış bir görüntü sergiledi.
Maçtaki en kritik anlardan biri oyuna sonradan giren Szymanski’nin kafasından direğe çarpıp dışarı giden toptu. Fenerbahçe, o ana kadar bu kadar net pozisyon yakalayamamıştı. İrfan Can Kahveci, ikinci yarının başında oyunda olsa etkisi sanki daha iyi olurdu. Hücumda çeşitlilik ve çabuk olma açısından daha erken şans bulması denenebilirdi. Samsunspor bitime doğru 10 kişi kaldı.Bu yüzden defans güvenliğini iyice artırdılar. Fenerbahçe her şeye rağmen müthiş baskı kuramadı. 
Hücumda yeri geldiğinde rakibi öyle bir bunaltırsınız ki, topu ancak gelişi güzel vuruşlarla uzaklaştırmak zorunda kalır. Böyle bir atak zenginliğini bir türlü sağlayamamıştı Fenerbahçe. Ancak uzatma anlarında bu baskı hissedildi ama yetmedi. Zirve yolunda çok büyük kayıp yaşandı dün akşam Kadıköy’de.."
Ercan Taner,3,2025,Bu takım bitmiş,"Bu kadar durgun ve temposuz maça başlamak kontrollü oyun anlamına gelmiyor. Beşiktaş deplasmanlarda coşkulu oyun oynamayı yıllardır unutmuş gibi. Sanki Avrupa kupası eleme maçı izliyorsun ve beraberlik halinde tur atlayacaksın. Böyle oyunu Beşiktaş’a gönül verenler asla kabul etmez.
Geriden kaleci Mert iyi uzun pas atacak da Immobile veya Rafa Silva gol pozisyonuna girecek... Mümkün değil! Takımın sol açığı yok. Joao Mario o bölgede karşısında oynayan bekleri yıldız yapar o kadar. Tayyip Talha çok iyi insan olabilir ama kanat savunma olamaz. Onur bu yoklukta bile forma bulamıyorsa veda zamanı gelmiş demektir. İki topun direkten dönmesi hiç önemli değil. Bu toplar gol olsa bile fikirlerin değişmeyecekti. Beşiktaş, karşısındaki rakipler 10 kişi kalınca gol yiyor. Çok mu üzülüyor acaba Beşiktaşlı oyuncular? “Vah vah rakibimiz eksik kaldı, gol yiyelim, onlara teselli olur” mu diyorlar?
Uğurcan’ın Konyaspor adına attığı golde Uduokhai’nin zamanlama, Tayyip Talha’nın kademe hatası vardı. 38 dakika rakip kaleye bir şut bile atamamak büyük problem. Bir başka önemli problem ise takımda hiç reaksiyon olmaması. Melih’in Paulista’ya yaptığı net kırmızı kartlık harekette hiçbir Beşiktaşlı oyuncu arkadaşının yanına gitmedi veya hakemi uyarmadı. Böyle saha içi takımdaşlık olmaz.
Konyaspor 9 kişi kalınca da çok bir şey değişmedi. Ev sahibi müthiş savaşıyordu. Beşiktaş ise tepkisizdi. Hücum planı zaten yoktu. Ama aceleden dolayı büyük panik oluşmuştu. Rafa Silva ve Immobile gibi deneyimi tartışılmayacak oyuncular kayboldular. Beşiktaş takımı yine krize girmiş belli oldu. Semih her geçen hafta iyice kayboluyor. Onun adına üzülüyorum.
Bu takım kaç tane teknik direktör yedi... Mekanizma çalışmaya devam ediyor. Açıkça şunu kabul etmeli; yönetim bu kadroda hemen büyük değişim yapmazsa gelecek sezon da şimdiden kaybedilir!"
Ercan Taner,3,2025,Terminatör Osimhen,"Galatasaray oyuna çok iyi başlamamıştı. Pas hataları ve savunmada bireysel hatalar dikkat çekiyordu. Durgundu ev sahibi. Antalyaspor gol atma şansı bulabilirdi.
30. dakikadan sonra rüzgâr çıktı ve devre bitene kadar fırtına şeklinde esmeye başladı sahada. Önce Osimhen, sonra Morata penaltıdan ve yine Osimhen... İlk yarıyı seyretmeyip ‘Sadece sonuca bakarım’ diyenler 3-0’ı görünce ne kadar kolay olmuş maç diye düşünmüşlerdir mutlaka. Oysa son 15 dakikaya kadar pek rahat gitmiyordu maç. Morata, yaptığı asist ve arkadaşlarıyla uyumu ile geçen haftadan çok farklıydı. Barış, yine kanat savunmaları yıpratıyor. Dün Osimhen’e verdiği net pas çok iyiydi. Yunus ilk devre kendini fazla gösteremedi ama ikinci devrenin hemen başında Osimhen’e yaptığı asist ile ‘Gol makinesi’, hat-trick yaptı.
Antalyaspor bir anda direnci kaybolan bir ekip. Bu durumu ligde oynadıkları zorluk derecesi yüksek bütün maçlarda yaşadılar.
Torreira ve Sara aynı anda oynadıkları zaman orta saha zorlanmıyor. Bu ikili birbirini çok iyi tamamlıyor. Frankowski üçlü savunma anlayışında etkisi daha fazla olan bir oyuncu. Dörtlü savunmanın sağ kanadında yine işini yapıyor fakat verimi tartışılır.
Maç farka gidince Okan Buruk değişiklikleri hemen yaptı. Mertens sahadaydı. Kendisinin durumu çok iyi değil. Genel olarak oyunun içinde kayboluyor. Sallai, Macaristan Milli Takımı’nda büyük ihtimalle bize karşı forma giyecek. Oyun iştahı süre aldığı bölümde çok iyiydi.
Galatasaray oyun anlayışı olarak durgunluğunu bu maçta aşmış göründü. Kanat hücumları, merkezden denemeler, şut şansı kovalama ve mücadele yönünden iyi bir oyun izledik ev sahibinden. Milli ara öncesi bu farklı galibiyet Okan Buruk ve oyunculara kuşkusuz büyük moral getirecek."
Ercan Taner,3,2025,Penaltılar kaderdir,"Kadıköy’de yaşanan beklenmedik yenilgi sonrası Mourinho rövanş için takımı kesinlikle iyi hazırlamış. Rangers’ın topla karışık sert oyunu Fenerbahçeli oyuncuları yıldırmadı. İskoç takımı yine kendi sahasında defansif anlayış ve ani atak girişimlerini planlamıştı.
Fred ilk maçta olsa Fenerbahçe orta sahası kesinlikle daha organize olurdu. Talisca’nın oyun zekâsı çok iyi ama fizik gücü hâlâ en verimli halinde değil.
Fenerbahçe hücum düşüncesinde arka arkaya pozisyonlara giremedi ama tehlikeli girişimlerde bulundu. Rangers’ın sertliği ilk yarı onlara 4 sarı kart olarak yansımıştı. Kostic’in hazırladığı gol anında Szymanski’nin topa vuruşu muhteşemdi.
Öyle goller vardır ki kalede 2 kaleci olsa topu çıkaramaz. Szymanski ilerde hikayesi anlatılacak bir vuruş yapmıştı. Maçın Norveçli hakeminin Talisca’ya aldatmaya yönelik hareketi nedeniyle sarı kart gösterdiği pozisyonu bir Türk hakemi bizim ligde kritik bir maçta yapsa, iki hafta konuşurduk bu nasıl rezillik diye.
Ya Rıdvan’nın elle oynama pozisyonuna ne demeli? VAR burada ne düşündü? Kasıt yok, mesafe yakın ve çarpma yorumu yaptı herhalde... Fenerbahçe ikinci yarıya çok iyi başladı. Kanattan ve merkezden yaptığı ataklarla Rangers’ın tamamen savunmaya çekilmesini sağlamıştı. Orta alanda Ambrabat çok iyi savaşıyordu. Yusuf’un çevre kontrolü ve sakinliği iyiydi ama pas verirken daha dikkatli olması şart. Skriniar savunma bölgesini yine toparladı. Bir tek eksik vardı, o da ikinci goldü. Bu kez Mert hazırladı ve gecenin başrol oyuncusu Szymanski yine golü attı. Mourinho’nun dediği çıkıyor gibiydi. Daha rövanş var göreceğiz demişti. Tadic ve Dzeko tam zamanında oyuna girmişti. İş penaltılara kaldı. Hiç sevmem çünkü şansınız yüzde ellidir. Kalecilere ve sakin kalanlara bağlıdır kaderiniz.
Maalesef Tadic, Fred ve Mert Hakan kaçırdı, rüya bitti."
Ercan Taner,3,2025,Acil santrafor aranıyor,"Bir takımın kötülemiş sistemi çok kolay düzelmez. Önce takım savunmasına önem vermiş Solskjaer. Rakipler eski dönemde çok kolay savunma arkasına sarkıyorlardı. Beşiktaş adına bu durum büyük ölçüde düzelmiş durumda. Oyuncular artık birbirine yakın. Orta alanda merkez oyunu tempolu. Gedson, Chamberlain ve Joao Mario hareketli oynayarak olumlu işler yapıyorlar. Rafa’ya yapılan penaltıda Immobile’nin pozisyonu hazırladığı an estetikti. Immobile tam 6 haftadır gol atamıyordu. Penaltı golü onun için moral olabilir.
Beşiktaş, ilk devre kanat organizasyonlarını yapmaya çalıştı ama net gol şansı bulamadı. Tayyip Talha, oynadığı sağ kanat savunma mevkinde idare etti. O bölgede çok daha çabuk bir oyuncu mutlaka daha fazla iş yapar. Her şey her zaman iyi gitmez. Mesela duran topları karşılamada büyük problemler yaşayan Beşiktaş savunması, yine adam paylaşımında hata yaptı. Maxim’in kullandığı serbest vuruşta Beşiktaş’ın yanlış adam paylaşımı ile Arda beraberliği getirmişti Gaziantep’e. Oyunun beraberliğe gelmesinde diğer sebep Beşiktaş adına ikinci golün gecikmesiydi.
Viana’nın kırmızı kart görmesinden sonra bütün mesele Beşiktaş’ın bu avantajı nasıl kullanacağını göstermesiydi. En büyük handikap kalan sürenin az olmasıydı ve Gaziantep bu süreyi çok yavaş hareket ederek geçirmeyi başarıyordu.
Beşiktaş savunması bir an için oyundan düşünce gol konuk takımından Furkan ile gelmişti. Beşiktaş’ın uzun süre sonra yenik oynamaya başladığını tekrar gördük. İşin gerçeği rakip takımların savunma dengesini bir tek Rafa Silva bozabiliyor. Bu da gol sayısının artmasını büyük ölçüde zora sokuyor. Bu takımın içinde değişecek oyuncu sayısı çok fazla. Bu oyuncuların içinde santrfor bence birinci sırada..."
Ercan Taner,3,2025,Osimhen varsa problem yok!,"Galatasaray takımı, bu maç öncesi olağanüstü durum ilan edip, kampa girmiş, dış dünyaya bütün kapılarını kapatmıştı. Konsantrasyon ilkesi ve tek amaç olan kazanmak üzerinde birleşilmişti. Hava böyle yansıtıldı dışarıya. Oldu mu peki? Bence hayır...
Galatasaray hızlı oynayıp, pres yaptığında farkını gösteriyordu. Tam tersi oldu Alanya’da. Galatasaray yavaş oynuyordu. Alanyaspor çok oyuncu ile kendi yarı sahasındaydı. Osimhen’in ilk yarı boyunca hareket alanı daraltılmıştı. Morata ve Barış’a çok yakın oynuyordu Alanyasporlu oyuncular. Torreria, Lemina ve Sara orta alan organizasyonunda ilk devre silik kaldılar. Vilhena’nın attığı gol öncesinde Muslera, yan topu uzaklaştıramadı ve başının üstüne gelen sert şutu tek el ile çıkarmak isteyince topu ağlarında gördü. Temposuz oyun büyük kayıp Galatasaray için... 
2. yarıda beraberlik golü erken gelmişti. Bu kez kaleci Ertuğrul, Barış’ın şutunu iyi karşılayamadı. Yaptığı müdahale son çareydi ama Aliti’ye çarpan top ağlara gitmişti. 
Yunus’un oyuna alınması oyuna dinamizm getirmesi içindi. Morata ve Osimhen düşüncesi çok olumlu değil. Morata gol pozisyonlarının oluştuğu yerlerde etkili bir oyuncu. Pas trafiği içinde bekleneni dün akşam veremedi. Osimhen’in markajdan kurtulup, kafayı vurması ile Galatasaray geri dönmüştü. Bu golü hazırlayan Barış’ın ortası tam adrese teslimdi. Gol sonrası oyuna hükmetmeye başlamıştı Galatasaray. Orta alan kendine gelmiş, takımın isabetli pas yüzdesi yükselmişti. İlk yarıdaki durgunluk sona ermiş gibiydi. 
Şöyle bir gerçek var; Galatasaray baskı yapan, temaslı oyunu seven ve şut sayısı yüksek bir takımdı. Acilen fabrika ayarlarına dönmesi gerekiyor Okan Buruk’un. Bu oyun anlayışı ile seri galibiyetler gelmişti.
Kontrollü oyun isteği, statik bir anlayışa dönüşüyor. Artık puan kaybetmenin nelere mal olacağını oyuncular ve Okan Buruk çok iyi biliyor bence.."
Ercan Taner,3,2025,Rangers şoku,"Kâğıt üzerinde her türlü favoriydi Fenerbahçe. Rangers, mali değer olarak tam 3 kat gerideydi. “Futbolcu kalitesi ve kariyerleri ile Fenerbahçe, bu maçta net pozisyon bile vermez” diye düşünenler arasında ben de vardım. Szymanski topla oynama düşüncesini çok yanlış bölgede yapmıştı. Ceza sahasının önünde riske girilmez. Ne kadar kendine güvenirsen güven, topu kaptırdığın anda faturayı keserler. Dessers, golü çok rahat atmıştı.
Rangers ligde kötü gidiyor olabilir ama Avrupa’da başkalar bu sezon. Sadece M.United’a kaybettiler. Takım savunmaları başarılı. Çok kompakt bir takım. Duran topları karşılamada pek iyi değillerdi. Zayıf yönlerinden biriydi kornerlerin karşılanması. Djiku, mükemmel bir gol atmıştı. “Fenerbahçe artık oyunun hakimi olur, iyi pres başlar” diye düşünürken bu anlayış sahaya yine yansımadı. Cerny’nin attığı gol, göstere göstere gelmişti. Bütün savunma göz markajı yapınca Dessers golü hazırlamıştı. Talisca ikinci devre oyundaydı. Skriniar ve Djiku savunmanın ortasına geçmişlerdi. Yusuf çıkmıştı. Mourinho “Mutlaka gol atmam” lazım fikriyle forveti güçlendirmek istemişti. “Gol gelmezse ilerleyen anlarda takım direnci düşer mi?” sorusu akıllardaydı tabii. Dessers’in ağlara giden topu VAR’dan dönmese neler yaşanırdı acaba? Şaka gibi anlar devam ediyordu.
Yine Dessers’in golü VAR’a takılmıştı. Fenerbahçe maça ağırlığını koyamıyordu. Bunaltıcı baskı kurma isteği bir türlü gerçekleşmemişti. 
Fred’in takımın orta sahası için önemi çok fazla. Amrabat yaratıcı bir oyuncu değil. Sadece mücadele yetmez bu maçlarda. Biraz sanat gerekir. Umutlar Maximin’in ceza sahasına keseceği ortalar ve duran toplara kalmıştı. 
Rangers’ta Rıdvan fena değildi ama sonlara doğru zorlandı. Tadic ve Dzeko etkili olamadılar. Cerny ani atakta iyi koştu, topa akıllı vurdu. Ne olursan ol, rakip, takım oyununu senden iyi oynarsa sadece üzülürsün. Elinden de hiçbir şey gelmez..."
Ercan Taner,3,2025,Kupa finali gibiydi,"Son dönemlerde Galatasaray-Kasımpaşa maçları tempolu, pozisyonlu ve heyecanlı geçiyor.
Osimhen’in penaltı golüyle Galatasaray erken öne geçti. Kasımpaşa oyunu ağırlaştırmayan sistemiyle ve cesaretle Galatasaray’ın üstüne gelmeye başlamıştı. Savunmanın arkasına atılan toplar Okan Buruk’un defans anlayışını zorluyor. Muslera ilk yarı çok formdaydı. Zor pozisyonlarda iyi kurtarışlar yaptı. Buna rağmen 2 net pozisyonu değerlendiremeyen taraf Galatasaray olmuştu. Lemina maça pas hatalarıyla başladı, sonra düzeldi. Torreira her zamanki oyun standardını sergiliyordu. Sara, kilit pas denemelerine devam ediyor. Barış, uzun süre Kasımpaşa savunması iyi hırpaladı. 

Yalnız Lemina, 6 numara pozisyonunda Torreira kadar iyi bir görüntü sergiler mi? Bunu zaman gösterecek. İyi olan Sara-Torreira ikilisinden sonra bu arayış zorlayıcı olabilir. Sallai fizik kalitesini ön plana alarak oynayan bir isim. İnce hareketleri yapmaktan doğal olarak çok uzak.
Önde olan tipik bir deplasman takımı bu avantajını korumak için savunmasına ağırlık verir. Bu anlayış, tamamen kapanmaya dönerse golü yersin. Bu tip defansif anlayışlarda zaten başarılı değil Galatasaray. Ben Ouanes’in golü tekrar hücuma yöneltmişti Okan Buruk’un takımını. Çok oyuncuyla hücum anlayışında mutlaka pozisyon bulursunuz. Ama rakip ataklarda zor durumda da kalabilirsiniz. Kasımpaşa bunu kovalıyordu ve Brekalo’nun golüyle geri döndü. Sara duran topları mükemmel kullanıyor. Maç zora girerken Lemina’ya attırdığı golle arkadaşlarını kendine getirdi. Osimhen’in golüyle bu kez Galatasaray’ın dönüşü gerçekleşmişti. Yine yetmedi bu dönüş. Cuesta’nın, Can’a yaptığı riskli hareket penaltı getirmişti. Galatasaray, tam statik oyunundan kurtulmuş gibi gözükürken Hajradinovic penaltıdan golünü attı. Gerçek şu; 3 gol yersen puan kaybedersin."
Ercan Taner,3,2025,Seri iyi oyun kötü,"Top Beşiktaş’ta kalıyordu ama gol yolları sessizdi. Kayserispor kendi yarı sahasında kalabalık kalıp, temponun yükselmesine izin vermiyordu. Beşiktaş kanatları denedi ama etkisiz kaldı. Merkezden savunmayı geçmeye uğraştı ama olmadı. Kayserispor’un dengeli savunma anlayışı, hata yapmaktan uzaktı.
Chamberlain ilk devre orta alandaki bölgesinde fena gözükmedi. Yeterli miydi? Buna teknik direktör karar verecek... İlk yarı tam 0-0 bitecekken, Kayserispor ilk kez savunmada az adamla yakalandı. Golden uzak Immobile, Joao Mario’yu iyi görmüştü. Onun bire birdeki çabukluğu ve şutu golü getirdi. Beşiktaş, çabuk ataklarda Eyüpspor deplasmanından sonra kendi evinde Kayserispor’a da kopya bir gol atmıştı sanki. Hücumda etkili olamadığınız maçlarda gol bulmak tabii ki büyük avantaj.
İkinci yarıda hücumu düşünen ve Beşiktaş’ın birinci bölgesine pres yaparak atak gözüken bir Kayserispor izlemeye başladık.
Rashica bu maçta vasatın altında kaldı. Arroyo değişikliği ikinci yarıda hemen gelmişti. Amir’in oyuna girmesiyle direnci biraz düşen orta sahaya tekrar dinamizm getirmeyi düşünmüştü Solskjaer. İkinci yarının büyük bölümünde yine net gol pozisyonuna giremeyen bir ev sahibi izledik. Halbuki çabuk atak yapma konusunda fırsatlar doğmuştu. Çünkü Kayserispor risk alıyordu.
Semih bireysel oynamayı çok seviyor. Yardımlaşma, duvar pası gibi düşüncelere niye bu kadar uzak anlamak gerçekten mümkün değil. Rakip savunmanın dengesiz olduğu anlarda pas trafiğinde ön plana çıkması gerekiyor. Arroyo’nun normal olarak zamana ihtiyacı var.
Beşiktaş dün akşam keyif veremedi. Durgundu. Beşiktaş’ın son dakikalarda ve uzatma anlarında kendi evinde bu kadar geriye yaslanması hoş bir görüntü değildi. Muçi’nin gayretiyle kazanılan penaltı ve Semih’in golü ile zor geçen maçın finali rahat oldu."
Ercan Taner,3,2025,Huylu huyundan vazgeçmez,"Jose Mourinho Türkiye’ye geldiğinde buraya göre davranır, yurt dışı daha farklıdır düşüncesinde olanlar yine yanıldılar. Mourinho’yu çok daha iyi tanımak için Robert Beasey’nin yazdığı ‘Kazanmanın Anatomisi Jose Mourinho’ kitabını bir kez daha okumalarını tavsiye ederim.
Onun için en önemli şey oyuncularının kaybetmemesidir. Sahada oyunculara verilen Mourinho taktiklerini uygulayan takımlar ve oyuncular hep başarılı oldular. Onun oyun yapısı sahayı tamamıyla kontrol altına almak ve acele etmeden gollerini bulmaktır. Üstünlüğünü rakibine hep kabul ettirmek ister.
Oyun mantalitesi ondan iyi olan kadrolara karşı ise gerekirse otobüsü bile park eder. Tabii ki stratejik düşünceleri ve hamleleri çok önemlidir. Sahanın dışında yaptığı açıklamalar, yönlendirmeler hep kendi takımını düşünerek planladığı senaryolardır. Budur Jose Mourinho. Hiç değişmedi ve değişmeyecek. Bu yüzden de görev yaptığı İspanya’da olsun İngiltere’de olsun seveni çoktur ama hoşlanmayanı da çoktur.
Bu şu anlama gelmesin: Hiçbir şekilde artık bundan sonra konuşmayacak, yorum yapmayacak, rakiplerle ilgili değerlendirmede bulunmayacak. Ben yine de onun eleştirilerini duyacağımız kanaatindeyim. Bu ceza almasına yol açıyor. Avantaj mı? Bence bizim ligimizde değil. Fenerbahçeli oyuncuları pozitif mi negatif mi etkileyecek. Hep birlikte göreceğiz. Final olarak huylu huyundan vazgeçmez.
Okan Buruk’a gelince. Galatasaray 1 aydır iyi oynamıyor. Eğer maçı kaybetseydi hem takımı hem kendisi epey yıpranacaktı. Bu yüzden o gerginliği ben normal karşılıyorum. Kendisi bizim ligi Mourinho’dan daha iyi biliyor. Onun için önemli olan bu gerginliğini daha fazla sürdürmemesi. Çünkü bu işten kazançlı çıkan Okan Buruk olmaz. Kendisi de bunu gayet iyi biliyor bence. Esas mesele takımın oyun sistemini tekrar iyi oynadığı zamana döndürebilmesi."
Ercan Taner,4,2025,Taraftara ayıp oluyor,"Solskjaer’in teknik tarzını çok beğeniyorum. Baktı Immobile’nin oyuna faydası yok, 4-6-0’a döndü geçtiğimiz haftalarda. Kasımpaşa maçında devreden sonra eksik kalmasına rağmen risk aldı, hemen değişimleri gerçekleştirdi ve 1 puanı aldı. Dünkü maçta “Stoper kim olacak?” sorularının cevabını hemen verdi. Svensson ve Paulista ikilisi ile maça başladı. Hiç mazeret belirtmiyor ve kadroda kim kaldıysa onunla devam ediyor.
Dediğim dedik, “Ben asla oyun taktiğimden vazgeçmem” diyen teknik adamlardan değil. Mustafa bu zorlu dönemde formayı kaparsa çok iyi olur. Hava toplarındaki zamanlaması ve rakiplerine yaptığı pres çok başarılı. Bunun yanına bir de golcü şansını eklerse Beşiktaş için çok iyi olur. Beşiktaş maçın ilk yarısında istekliydi ama fazla etkili olamadı. En azından temaslı oyun ve mücadele olumluydu. İkinci devrenin ilk 10 dakikası tempo, dinamizm ve gol arayışları ile Beşiktaş etkisi vardı.
Paulista’nın kafa topu direkten dönmese ev sahibi öne geçecekti. Ama Beşiktaş savunmasının unuttuğu bir husus vardı: Başakşehir’in çabuk atakları... Yusuf topla buluşup göstere göstere gidip kendisine şut imkânı veren savunmadan iyi yararlandı. Şutunda top ağlara gitmişti. 
İyi oynaman veya üstün görünmen hiçbir şeyi değiştirmiyor. Gol atamadığın sürece her zaman geriye düşebilirsin. Yine bu senaryo yaşanmıştı. Beşiktaş gol yediği zaman takımın içindeki oyuncular ya pas hatasına başlıyorlar ya da bireysel olarak sonucu değiştirmek istiyorlar. Bu da takım disiplininin kaybolmasına yol açıyor. Beşiktaş ikinci golü yine Yusuf’tan bu kez serbest vuruştan yedi. Mert dün akşam çok formsuzdu. 
Bu takım tam bir umutsuz vaka... Beşiktaş ile maçı olan takımların teknik direktörleri kâğıdın üstüne üç puanı rahatlıkla yazıyorlar. Beşiktaş’ta maalesef şu anda malzeme bu!"
Ercan Taner,4,2025,Çok kolay galibiyet,"Havada gol kokusu vardı oyun başladığında. Samsunspor ev sahibi olmanın avantajını kullanmak istiyordu mutlaka.
Okan Buruk ise Torreira, Lemina ve Sara ile topa hem sahip olmak hem de orta alan üstünlüğünü kontrol etmek istemişti.  Yunus’un şık golü ile Galatasaray öne geçmek için fazla beklemedi. Yenen gol sonrası Samsunspor hücumu düşünemedi ve fırsat bulamadı. İlk yarı isabetli şut atamadılar.
Galatasaray oyunu kontrolü altında tutarken ikinci golü bulmak için de çabaladı. Devre biterken 20 kez Samsunspor ceza sahası içinde topla buluşmaları, bu arayışın en önemli göstergesiydi. Eren Elmalı iyi bir savunma oyuncusu, yalnız sinirlerine hakim olmalı. Gördüğü sarı karttan sonra hâl ve tavırları hakem tarafından şiddetli itiraz olarak yorumlansa erkenden kırmızıyı görebilirdi.
“Bir maçı erkenden nasıl bitirirsin?” sorusunun cevabı belli. Osimhen gibi büyük santrforun
varsa problem çoğu zaman anında çözülür. Yunus’un pasında topla buluştuğu açı çok kolay değildi. Osimhen olunca ona kolay geliyor böyle pozisyonlarda topu ağlara göndermek. Attığı golü kalecinin üzerine vuracak çok oyuncu var bizim ligde.
Yunus bu sezon çok iyi oynuyor. Sakatlığından dolayı biraz sallandı ama dün takım için anahtar oyunculardan biri olduğunu gösterdi.
2-0’dan sonra fark büyüyebilirdi. Önemli fırsatlar kaçtı. Maç, Galatasaray için çok kolay duruma gelmişti. Sezon öncesi oynanan hazırlık maçlarına dönmüştü oyun. Temaslı futbol yoktu. Tahmin ediyorum. Okan Buruk bile bu kadar rahat bir maç beklemiyordu. ‘Galatasaray, Samsun’da zorlanır’ düşünceleri, sadece maç öncesinde kaldı. Samsunspor, geçen hafta Antalyaspor maçında yine kötü bir performans sergilemişti.
Ligde son haftaları genelde iyi oynayan Galatasaray, şampiyonluğa yavaş yavaş yaklaşıyor."
Ercan Taner,4,2025,Beşiktaş bir puana sevinmeli,"Artık kazanmak zorunda olduğun bir maça çıkıyorsun. İstanbul’dasın, yol yorgunu bile değilsin ama sahada yine silik kalıyorsun. Beşiktaş’ın bu futbolcu topluluğun sosyolojik ve psikolojik açıdan mutlaka incelenmesi gerekiyor. Sahada birbirine bu kadar uzak duran, yardımlaşmayan, rakibi rahatsız edecek hiçbir hücum organizasyonu yapamayan bir takım nasıl oluşturulur? Böyle bir ekip kurmak büyük yetenek ister! Daha 4 gün önce Göztepe’ye elenmiş oyuncu topluluğu biraz istek ve saygı gösterir giydiği formaya değil mi? Ama ne gezer...
Kasımpaşa’nın gol atacağı belliydi. Ben Ouanes, hata kovalayan takımını öne geçirmişti. ‘Çabuk atak yakaladığında Beşiktaş’a gol atarsın’ düşüncesi yine gerçek olmuştu. Burak Yılmaz, Beşiktaş takım savunmasının arızalı olduğunu çok iyi biliyordu. Koskoca ilk devre Rafa Silva’nın direkten
dönen topu dışında isabetli şut atamazsan tabii ki yenik oynarsın. 
Tayyip Talha yine kırmızı kart gördü. Bence işi artık çok zor. Joao Mario ve Immobile inanılmaz bitikler. Kafalarında sezonu bitirmiş gibi görünüyorlar. Pas atmaya bile güçleri yetmiyor. Deplasman maçlarında Muçi hep kaybolan bir oyuncu. Hiçbir faydası yok. Chamberlain yine yoktu. Durmadan şans buluyor. Hoca ondan ne bekliyor anlamadım. Rashica oyuna girdi ama küskün gibiydi. “Ben nasıl yedek? kalırım” düşüncesi vardı hareketlerinde.
İkinci devre Rafa Silva etkili olamadı. Genç Mustafa elinden geleni yaptı. O bir santrfor ama kendisine top atan hiç arkadaşı yok. Beşiktaş rakip ceza sahasına girdiğinde oyuncular hâlâ pas yapıyor. Kaleye vurup sorumluluk alacak oyuncu yok. Penaltı noktası üzerinde hâlâ pas yapmak bence çok komik.
 
Maç böyle kötü giderken gelen penaltı tam bir süper ikramiye olmuştu. Gedson kaçırmadı. Beşiktaş dün akşam bir puanı almadı, Kasımpaşa elleriyle puanı teslim etti."
Ercan Taner,4,2025,Talisca'nın şovu,"Derbide oynayan 7 oyuncuyu değiştirmişti Mourinho. Sebebi yorgunluk muydu, yoksa fatura mı kesmişti? Kendisine göre yıpranmamış isimlerle bu maça başlamak istemişti. Mesela 3 hafta önce kadroya almadığı Maximin sahadaydı. Kadro dışı bırakmıştı onu. Sol kanadı ayağa kaldıran Kostic kulübede bile yoktu. Kostic konusu bir teknik direktör tercihi buna saygı duyulur ama tek santrforlu hücumda Dzeko’nun istediği topları en iyi o atabilirdi.
Sağ taraftan içeriye yönelmeye çalışan Tadic, etkisini hiç hissettiremedi. Birbirinden kopuk oynayan, temposuz bir takım izledik ilk devre. Trabzonspor takım savunmasını iyi yaptı. Mücadeleci oyunu ile Fenerbahçe’yi zor durumlarda bıraktı. Mourinho, maçta dörtlü oynamayı düşünmüştü. Değişim sancılıdır. Savunmanız hata yapmaya müsait duruma gelebilir. Uğurcan’dan gelen top, savunmayı karıştırdı. Mert Müldür Zubkov’a göz markajı yaparken o çabuk oynadı. Banza bıraktı, Draguş attı.
İlk yarıda istediklerini yapamayan Samuel, bu kez penaltıyı aldı. Talisca penaltıyı iyi kullanırken ikinci yarının hemen başında beraberlik gelmişti. Trabzonspor, Fenerbahçe’nin baskısını kıramıyordu golden sonra. Baskının gol getireceği belliydi. Skriniar’ın sürpriz çıkışında topu ağlara yollamasıyla geri dönüş tamamlanmıştı. Maximin, dün akşam Trabzonspor savunmasını ikinci yarıda çok yıprattı. Hazırladığı pozisyonda klas vuruşu yapan Talisca olmuştu. Bazı goller vardır, aradan yıllar geçse de konusu geçtiğinde ne muazzam goldü diye hemen hatırlarsanız. Sol ayağıyla topun gelişine nefis vurmuştu Talisca. Unutulmayacak bir gol attı. Onun hat-trick yapma günüydü.
Mourinho’nun değişim isteği ikinci yarıda erken gelen golle işe yaramıştı. Kadroda önümüzdeki haftalarda yine büyük revizyon olacak mı bunu göreceğiz. Fenerbahçe için önemli olan, liderle puan farkının üçe inmesi."
Ercan Taner,4,2025,Beşiktaş'a beş yıldız şart,"Rafa Silva önemli bir yıldız olabilir ama lider oyuncu değil. Çözüm yönetimin bir an önce gidecek ve gelecek oyuncuların planlamasını yapmasından geçiyor. Beşiktaş’a en az 5 kaliteli oyuncu gerekiyor.
Beşiktaş’ın en büyük problemi istikrarsızlık. Oyuncuların bir maça aşırı konsantrasyonla çıkıp sonra başka bir takımmış gibi oynamaları çok şaşırtıcı. Bunu mutlaka Solskjaer de inceliyordur. Diğer teknik direktörler buna çare bulamayınca gittiler.
Mesele teknik direktörde değil, mesele Beşiktaş’ın kadro yapısında. Chamberlain sinirlenip, Emirhan’ın üzerine yürüyor ve Emirhan da karşılık veriyor. Bu görüntüler sadece amatör liglerde olur. Saha içinde kötü gidiyor Beşiktaş.
İyi oynayıp, derbi kazanmış bir takımın kolay değişime uğramaması lazım. Mesela Paulista yedekse oynamaya hazırdır. Ben öyle anlarım. Öyleyse neden 11’de başlatılmıyor? Defans liderliğini yapan bir oyuncu böyle bir maçta yedek oturmaz. Üstelik en büyük hedefiniz kupaysa ve bu karşılaşma derbiden bile önemliyse. Avrupa kupalarına katılmak bu takımla çok zor. Belki de çoğu futbolcu bilinçaltında ‘Bu iş bitti’ diye düşünüyor olabilir.
Son iki yıldır saha içinde zirve yapan bir teslimiyet var. İşler biraz kötü gitti mi oyunu değiştirecek oyuncusu yok Beşiktaş’ın. Klasik bir cümle var ya ‘Saha içi lideri’ diye. Öyle biri üç yıldır yok! Rafa Silva önemli bir yıldız olabilir ama lider oyuncu değil. Çözüm, yönetimin bir an önce gidecek ve gelecek oyuncuların planlamasını yapmasından geçiyor. Beşiktaş’a en az 5 kaliteli oyuncu gerekiyor. Bu yapılmadan, Beşiktaş ayağa kalkamaz"
Ercan Taner,4,2025,Beşiktaş sezonu kapattı,"Beşiktaş için her şey çok güzel başlamıştı. Oyunun hemen hakimi olan ev sahibi, tehlikeli ayaklarıyla Göztepe karşısında gole yakındı. Rafa Silva, Muçi’ye tam bir Messi pası attığında o da iyi dripling ve köşeye giden vuruşu ile iyi oynayan Beşiktaş’ı öne geçirmişti. Golden sonra kontrol yine Beşiktaş’ın elindeydi. 
Bu gibi anlarda bireysel yanlışlık yapmazsanız maç rahat geçer. Tayyip Talha’nın gereksiz faulü ve gördüğü kırmızı kart, iyi oyunun karşılığı olmamalıydı Beşiktaş için. Ama futbol hayat gibidir... Zirvedeyken bir anda dibi görebilirsiniz. Kırmızı kart şoku Romulo’nun golüyle katlanmıştı.
İşin gerçeği, Paulista varsa o oynar. Belki yorgundu ya da hafif sakatlığı vardı ama kulübede oturduğuna göre demek ki ilk 11 oynayabilecek durumdaydı. Beşiktaş’ın kupa maçları sezonun artık en önemli karşılaşmaları doğal olarak. Bu maçlarda rotasyon en son düşünülecek husus olmalı.
Gelelim Gedson’un penaltı beklediği pozisyona... Benim gördüğüm Gedson ceza sahası içinde faule maruz kalıyor. Pozisyon penaltı. Hakem ve VAR’a göre dışarda yapılıyor faul. Umarım ikisi de doğru görmüştür. 
Oyunun büyük bölümünün Beşiktaş yarı sahasında geçeceği belli olmuştu. Orta alanda yaratıcı oyuncu olmayınca 10 kişi mücadele ettiğinizde genelde beklemek zorunda kalırsınız. Rakip gol atamazsa ya ani atak ya da duran toplar ile gol atma ihtimaliniz olabilir. Göztepe bu kadar baskılı oynamasının karşılığını alacaktı. Penaltıdan Romulo’nun golü ile yarı final kapısını açmıştı İzmir ekibi. Oyuna Amir ve Mustafa’nın erkenden girmesi bile Göztepe’nin baskısını kırmaya yetmemişti. Romulo hat-trick yapmıştı.
Beşiktaş’ın bu sezon tutunabileceği tek yer kupaydı, o da gitti. Artık yapabilecek tek şey var, o da yeni sezon hazırlıklarına şimdiden başlamak. Bazı ısrarlardan vazgeçilmez ve bu kadroda büyük değişimler olmazsa iş yine zora girer. Solskjaer şunu unutmasın: Galatasaray derbisini taraftar ve Beşiktaş forması kazandı."
Ercan Taner,4,2025,Kadıköy'de yine hüzün var,"Ezeli rakibin üç gün önce derbi kaybetmiş, sen deplasmanda farklı kazanmışsın. Ligde 28 maç sonra yenilmiş Galatasaray’da normal olarak moraller zirve değildi maç öncesinde. Fenerbahçe Kadıköy’de bu defa avantajlı taraf olarak gözüküyordu.
Maç başladığında işin kâğıt üzeri tarafının gerçeğe dönüşemediği ortaya çıktı. Pres yapan, temaslı oyunda kaybettiği topları hemen geri alan Galatasaray, orta alanda üstünlüğü kurmuştu. Sara, Torreira ve Lemina üçlüsü oyunu çok iyi koordine ediyorlardı.
Fred etkisini gösteremiyor, Oğuz çok top eziyordu. Amrabat işin savunma tarafında vardı ama hücum da üretimi sıfırdı. Talisca uzun süre kayboldu. En Nesyri istediği pasları alamayınca tehlikeli olamıyor.
Sahneye Osimhen çıkınca Fenerbahçe’nin yapacak bir şeyi kalmamıştı. Biri penaltıdan, attığı 2 golle takımını rahatlatan Osimhen, klasını bir defa daha gösterdi. Oyunda hiç etkili olamayan Fenerbahçe’ye devre biterken Szymanski’nin kazandırdığı gol tam bir piyangoydu adeta. İkinci yarı başlarken hiç oyuncu değişikliği yapmadı Jose Mourinho. Oysa takımı ilk yarı kötü ve etkisizdi.
Mesela Çağlar, Barış karşısında epey zor durumlara düşmüştü. Kostic, bu maç istenilen performansı gösteremiyordu. Böyle sıkışan ve iyi olmadığınız maçlarda anahtar oyuncular her zaman iş yapar. Oyun Tadic’i çağırıyordu son 20 dakikaya girilirken ama çok geç alındı.
Fenerbahçe, rakibi bunaltacak baskıyı bir türlü gerçekleştiremedi. Şu ana kadar derbi kazanma işini çözememiş Jose Mourinho gerçeği ortaya çıktı.
Bu maçı kazanamayan taraf psikolojik olarak ağır darbe alacaktı ve son bölümlere Galatasaray avantajlı girmişti.
Maçın son anları gerilim filmi gibiydi. Oyuncular sinirlerine hakim olamadılar. Maalesef kırmızı kartlar havada uçuştu. Fenerbahçe, ezeli rakibine evinde yine kaybetti. Hem de iyi oynamayarak.."
Ercan Taner,1,2024,Barış Alper hayat verdi,"Topun canı vardır derler. Bazen istemezse kaleye girmez. Direkten dönen 2 top oyun içinde dengeleri değiştirebilir. Dile kolay, tam 22 topu direkten döndü bu
sezon Galatasaray’ın. Bunun adını şanssızlık olarak da koyabilirsiniz.
Boey gibi olimpiyatlarda 100 metre şampiyonlarını andıran atletik bir oyuncudan onun yerine kime görev verirseniz verin o bölgede büyük bir boşluk olduğu gerçeğini yaşarsınız. Bu maçta sol bekte Berkan’ı izledik. Okan Buruk’un elindeki kadro şu anda böyle.
Gaziantep'in çabuk atak girişimleri enteresan bir şekilde savunma dengesini bozdu Galatasaray’da. Yalnız Arda’nın attığı golde savunma yerleşikti ve hatalıydı.
Gaziantep beşli savunmasıyla iyi kapandı. Topunla tüfeğinle rakip kaleyi ablukaya alırsın ya, ikinci devrenin açılışı böyleydi. Okan Buruk, Zaha’yı da oyuna almıştı. Tabii onunla maça niye başlamadı? Cevap teknik direktörde bu hususta.
Mertens'in topu tam 2 defa direkten dönünce iş tam bir şanssızlığa dönmüştü. Gaziantep çift katlı otobüsü ceza sahasına park etmekle kalmadı, bir de tır çekti çünkü Sumudica’nın yapabileceği başka bir şey yoktu.
Zaha gibi bir kalite varsa golü atarsın. Maç önü toplantıda taktik tahtasına adı başlarda yazılacak oyuncuların içinde yer alıyor bence kendisi. Uzun zamandır böyle bir şey yaşanmamıştı.
Zaha'nın da direkten dönen topu Galatasaraylı oyuncuların baya sinirini bozdu.
Ndombele, bence bu sene Galatasaray adına en kötü transfer. Hiç ışık yok.
Maç berabere mi bitecekti? Gidiş öyleydi. Barış Alper’in golü tam zamanında geldi. Nefis bir vuruştu. Böyle goller unutulmaz şampiyonluk yarışında. Gaziantep nakavt olmuştu sanki.
Gerçek olan şu: Acil sağ ve sol bek aranıyor Galatasaray’a."
Ercan Taner,1,2024,Zor akşamdı,"Bahadır üç net kurtarış yapmasa ilk yarı sonuç 5-1 olabilirdi. Ankaragücü karşısında istekli başlayan Fenerbahçe golü bulacağım derken penaltı kazandı konuk ekip. Tolga, Ankaragücü’nü 1-0 öne geçirmişti. Penaltının oluşumunda Livakovic zamanlama hatası yaptı. Moral olarak bu sezon kesinlikle geriye gitmeyen Fenerbahçe karşısında Ankaragücü’nün direnmesi çok zor bir ihtimaldi. Cengiz’in tehlikeli ortasında top yere vurunca çok zor yere gitti. Bahadır’ın topu çıkarması imkansızdı. Bunaltan baskıyı oyuna yaymak kolay değildir. Bu tarzı gerçekleştiren Fenerbahçe için ikinci gol zaten gelecekti. Yine Cengiz Ünder attı. Alex döneminde sıkışan oyunda kendisi, maçı alan pası, ortayı veya şutu atıyordu. Buradan Szymanski’ye geçelim.
Muhteşem başladığı sezonda acaba Alex gibi bir hikaye yazar mı diye merak etmiştim. Şu an için imkansız gözüküyor. Rakibine çoğu zaman alan ve fırsat vermeyen Fenerbahçe’nin orta saha organizasyonu, Fred’in eksikliğini hissediyor yalnız. Mert ve Ferdi çok iyi durumdalar. Oyunlarındaki dinamizm rakiplerine tam bir korku filmi izlettiriyor. Dzeko bazı net pozisyonlarda şaşırtıyor ama en büyük özelliği hep devrede olması. Hiç morali bozulmuyor. İsmail’in mücadelesine hayranım yalnız kritik bölgelerde topları daha iyi kullanmalı.
Kilit pas atma konusunda çok iyi değildi. Tadic kuşkusuz hücum bölgesinin beyni. Tam bir şifre çözücü. Krunic temaslı oyunda vazgeçilmez bir oyuncu ama hücum katkısı dün iyi değildi. Son 15 dakika tempo sona erdi, oyun durağan hale geldi ev sahibinde. Bu durum Ankaragücü’ne umut verdi.
Şampiyonluk stresi bilinç altına yerleşince maçların son dakikaları sıkıntılı geçer. Önemli olan golleri hemen bulup maçları erken kopartmak. Dün akşam böyle olmadı."
Ercan Taner,1,2024,Kritik ötesi galibiyet,"Fenerbahçe'nin oyuna başlangıcı çabuk gol bulma isteğini yansıtıyordu. Çok acele ederseniz bazen oyun istediğiniz gibi gitmez. Pas hataları olur. İsmail mesela. Kafası karışmış gibi geldi bana. Transfer kulisleri ona Fransa’dan gelen teklifler olduğunu söylüyor.
Devrenin son 15 dakikasına giderken Fenerbahçe oyun anlamında Başakşehir’i ezmeye başladı. Kuşkusuz, halı saha topçularının bile yapmayacağı iki sarı kartlık hareketi arka arkaya yapan Figueiredo, komik bir kırmızı kart gördü.
Dzeko'nun tehlikeli şutlarında Volkan yerinde kurtarışlarla takımına moral verdi. İkili mücadeleleri kaybeden ve dönen topları alamayan Başakşehir’i ilk devre şansı kurtardı. Deplasmanda 14 şut atan, rakip ceza sahasında tam 30 kez topla buluşan Fenerbahçe, tek kaleye döndürdüğü ilk yarıda beklediği gole ulaşamamıştı.
Senaryo, ikinci yarıda farklılık göstermiyordu. Başakşehir, çift katlı otobüsü ceza sahası çevresine çekmişti. Cengiz ve Batshuayi hamleleri yerindeydi. Bu düşünce ikinci yarı başlarken olsa daha olumlu olurdu. Havada gol kokusu vardı. Gole, en çok kurtarış yaptığı Süper Lig maçını oynayan Volkan 'dur' diyordu. Böyle üstün oynadığınız oyunlarda gol atamazsanız sinir sisteminiz bozulur ve kontra atak yersiniz.
Kanat ortaları, şut girişimleri, duvar pasları... Gol atmak için bütün ihtimalleri denedi Fenerbahçe. Gelelim Batshuayi’nin penaltı beklediği pozisyona. İtme var gibiydi. O zamanda penaltı olması lazım.
Şampiyonluk stresi kendini göstermeye başlamış Fenerbahçe’de. Son dakikalarda ne olursa olsun gol atalım paniği ile şutlar dağlara taşlara gitmeye başlamıştı. Berabere giden maç biterken penaltı kazanmak altın madeni bulmak gibidir. Batshuayi’nin penaltı golü bütün sıkıntıları bitirmişti."
Ercan Taner,1,2024,Kapasite bu,"Bu oyun iyi oyuncularla keyif verir. Fernando Santos kuşkusuz bu hususu hepimizden iyi biliyor. Göreve gelmeden önce seyrettiği oyuncular şimdi onunla  beraberler. Çok kısa bir süre geçti fakat sahada yer alan oyuncuların çoğu yeni planlamada bence Santos’un yol haritasında yer almayacaklar.
Pendik faciasından sonra takım silkinmek istemiş. En azından oyun disiplininden taviz vermeden oynamaya çalışan bir oyuncu gurubu vardı sahada.
Bu orta saha üretemez, sadece mücadele eder. Gedson,Tayfur ve Demir Ege üçlüsünden çok şey beklemek onlara haksızlık olur. İlk devre seyredenlerin zevk almadığı can sıkan bir oyun izledik. Adana Demirspor’un 10 kişi kalması ile ibre Beşiktaş’a dönmeye başladı. Rashica’nın çekildiği ve yerde kaldığı pozisyon bana göre penaltıydı. Çekme hamlesi orta sahada olsa faul vermeyecek miydi?
Demirspor eksik kalınca haklı olarak kapandı. Mesele kapanan takımları açabilmekte. Oyunda pozisyon bulamayan Beşiktaş, hücum organizasyonlarında kısır döngü yaşamaya devam etti. Böyle anlarda sürpriz şutlar size gol getirebilir. Semih bunu denedi ama direk izin vermedi.
Ghezzal oyuna girdi ama sadece ismi vardı sahada. Olumlu tek hareketi olmadı uzun süre. Sahada diri duran ve oyun heyecanı yüksek olan Semih’in çıkmasını anlayamadım. Dün akşam biri çıkacaksa sahada kaybolan Cenk Tosun olmalıydı o isim!
Son dakikalarda Muleka, Rebic ve Cenk Tosun ile bütün hücum risklerini aldı Santos. VAR niye var? Rebic’in pozisyonu da penaltı bence. Stoper transferinden önce 6, 8, 10 ve acil 9 numara veya Aboubakar’ın affı gerekiyor.
Böyle giderse futbol oynayamayan Beşiktaş 500 seyirci önünde sahaya çıkar."
Ercan Taner,1,2024,Terminatör Zaha,"Barış Alper hücum bölgesinde görev yapınca takımın hücum etkisi artıyor. Hazırladığı atakta Zaha tam bir İcardi golü attı. Okan Buruk zengin kadrosunun içinde oyuncularını değişik bölgelerde kullanmayı çok seven ve bunu başaran bir teknik direktör. Cesaret, bir olayı gerçekleştirmenin yarısıdır derler. Okan Buruk cesaret ediyor ve uyguluyor. 
İlk devrenin büyük bölümünde kontrol Galatasaray’ın elindeydi. Sacha Boey ve Barış’ın olduğu kanat çok iyi işledi. Solda Kaan Ayhan sakin kaldı ve hatasız oyunuyla o bölgeyi rahatlattı. Kerem Demirbay formayı aldığından bu yana önemli işler yapıyor. Mertens rakip savunmanın dengesini bozmak için önde baskıyı iyi yaparken kafa vuruşu direkten dönmese maç Trabzospor adına daha erken zora girecekti. Abdülkerim’in sakatlığı kritik. Davinson Sanchez daha yeni iyileştiği için o bölgede sakatlığın durumuna göre sıkıntı yaşayabilir.
Ligde en çok direğe takılan takım Galatasaray. Sanchez’in kafa vuruşunda bu gelenek devam etti. Kerem Demirbay, Bundesliga günlerine süratle dönüyor. Zaha’ya olağanüstü bir top attı. Zaha’nın yerden vuruşu tam anlamıyla kaleciyi bitiren yere gitti. İkinci bölgeden hücum bölgesine çok çabuk geçen ve presli oynayan Galatasaray bu oyunun karşılığını hemen aldı. Gecenin oyuncusu Zaha bu kez asist yaptı Kaan Ayhan’a. Kaan Ayhan’ın vuruşu da mis gibi kalite kokuyordu. 
Trabzonspor'un sahaya çıkan kadrosunun gücü bu maça ortak olamazdı. Enis Destan’ın güzel golü maçın sonlarında geldi. Okan Buruk böylesine sıkı maç trafiğinde oyuncularını hazır tutup maçlara iyi hazırlıyor. Kerem Aktürkoğlu nefis bir gol attı. Son anlarda bir kez daha sahnede kendisi vardı. Trabzon'da son yılların en rahat galibiyetini aldı Galatasaray."
Ercan Taner,1,2024,Pendik faciası,"Maça 1-0 yenik başlamak uğraştırır, moral bozar. Tayfur, Umut’un ayağına gidiyor ama başarısız bir gidiş izliyoruz. Umut’un şut düşüncesi güzel ama bir kaleci kapattığı köşeden gol yerse olmadı denir. Bu pozisyonun mazareti beklenmedik bir yerden gelen şut denebilir ama her yerden topa vurulabilir. Kaleci konsantrasyonu hep yüksek olmalı.
Gol sonrası bunalım günlerinde olduğu gibi hiçbir şey yapamayan bir Beşiktaş izledik. Yine o duygu sahaya yansıyordu. “Eyvah ikinci golü yersek ne yaparız acaba” diye soruyor gibiydi oyuncular.
Onur ve Umut hücuma katkıda bulunmakta başarılı değiller. Tayfur formsuz ve kapasitesi bu takımın çok uzağında. Semih tam kanat değil, onun yeri net santrafor. Cenk Tosun ona servis yapılmazsa çoğu zaman kayboluyor. Net 2 pozisyonu da değerlendiremedi dün.
Pendikspor, 2. yarının başında çok rahat bulduğu pozisyonları atsaydı maç bir anda 3-0 olacaktı.
Bir takımı hücuma itecek orta saha oyuncuları olmazsa sadece ayağa yavaş şekilde pas yaparsınız. Mevsimler değişir ama gol atamazsınız. Beşiktaş savunma güvenliğini tamamen bırakınca ikinci golü yedi. Taç atışından sonra Halil gibi iyi deparı olan oyuncuyu kaçırırsanız topu ağlarınızda görürsünüz.
Evet yine başa dönmüştü takım. Psikolojik yıkım tekrar yaşanıyordu. Thiam rahat rahat üçüncü golü buldu. Svensson herhalde hazır olmadığı için oynamıyor.
Fernando Santos herhalde şok olmuştur bu kadar çabuk çözülen bir takımı sahada gördükten sonra. Yenilen dördüncü gol tam bir facia. Sequeira orta yaptı, top yere vurdu ve gol oldu.
Bu takım taraftarını daha çok üzer böyle giderse. İşin açıkçası kaleci dahil birçok bölgede büyük problem var. Transfer operasyonu kolay değil bunu biliyorum ama artık risklerin alınacağı dönem başladı."
Ercan Taner,1,2024,Güzel antrenmandı,"Kerem Demirbay dün akşam nasıl faydalı bir oyuncu olduğunu ilk devre yaptığı iki asist ile gösterdi. İkili mücadelelerdeki isteği, boş alanlarda olan arkadaşlarını iyi görmesi ile takımın en çok dikkat çeken oyuncusu oldu ilk yarıda...
Barış, Okan Buruk’un kendisinden istediklerini yerine getiren bir profesyonel... Fakat devşirilmek istendiği savunma bölgesinde oynamak kolay değil. Kendi kalesine attığı gol çok kritik bir maçta olsa, büyük bunalım yaşardı Barış... O, iyi bir forvet ve attığı golde bunu gösterdi.
Tete iyi gitmiyor. Şut girişimlerinde vurduğu topların etkisi, şaşırtıcı derecede zayıf. Attığı gol çok kolaydı. Kerem Demirbay bir zahmet topu ağlara gönder dedi yaptığı asistle... Kerem Aktürkoğlu hücum bölgesine renk, coşku ve tempo getiren stiliyle bu takımın önemli bir gücü... Gol yollarında şanssızlığını kırdığı an gücüne güç katacak. Umarım bu sabır ona gösterilir.
Abdülkerim, Ramos gibi golcülüğüne devam ediyor. Kerem Demirbay bir gol de ona attırdı. Ümraniyespor bu mütevazı kadrosu ve 10 kişiyle fazla bir şey yapamazdı. İyi mücadele ettiler.
Zaha, sezon başı alındığında, her maçı olay olur demiştim kendi kendime... Bu beklentimi, şu an için pek karşılamış değil. Ndombele de büyük katkı sağlayamıyor. Görevini yapıyor sadece... Davinson Sanchez’in dönüşü, takım adına büyük kazanç olacak. Halil, yine saha içinde kayboldu. Berkan, elinden gelen her şeyi yapıyor forması için... Tam takım oyuncusu.
Trabzonspor maçı öncesi, iyi bir antrenman maçı yaptı Galatasaray... Pazar akşamı daha ciddi oynayacak bir takım olur sahada. Perdeyi akşamın formsuz oyuncusu Halil kapattı."
Ercan Taner,1,2024,Batshuayi fırtınası!,"Sakatlanıp, tam 314 gün oynayamamak tam bir kabustu Lincoln için... Uzun ayrılıkların dönüşünde en çok ihtiyacınız olan şey moraldir kuşkusuz. Nefis bir gol attı Lincoln. Kendisi kaleyi merkezden gören yerlerden zaten topa iyi vuran bir oyuncu. Bu kez soldan ve dar açıdan izleyenlerin alkışladığı bir vuruş gerçekleştirdi. 
Kağıt üzerinde Fenerbahçe’nin maça başladığı kadro Adanaspor’dan 5 kat daha güçlüydü. Birbiriyle oynama pratiği az olan oyuncular ancak ilk yarının sonlarına doğru tempoyu biraz yükseltebildiler. Devre biterken Adanaspor’un direnci düşmeye başlamıştı.
King, sol kanadı etkili kullandı. Lincoln, bu kez asist yaptı. Batshuayi için golü atmak kolaydı pozisyonda... Mert Müldür’ün her maç üstüne koyarak devam ettiğini görüyorum. Bu form düzeyi devam ederse formayı kaptırmaz. Emre Mor, tam olarak hazır değil. Ama 2’inci yarı temposunu arttırdı. Kritik paslar verdi. 
Krunic, fizik olarak hazır ve çevre kontrolü çok iyi. Batshuayi’ye attırdığı üçüncü golde katkı ondan geldi. Bartuğ, çok çalıştı. İsmail Kartal’a “Göreve her an hazırım” mesajını verdi. Bonucci sanki 28’inci maçını oynuyor. Kısa sürede defansa böyle uyum göstermek hiç kolay değil. Buna, klas oyuncu farkı diyoruz. 
Batshuayi'nin yüzü artık gülüyor. Mert Hakan’ın ortasını ağlara gönderip hat-trick yaparken, her zaman gol yollarında etkili olduğunu bir kez daha kanıtlamış oldu. Attığı 4’üncü gol de şahaneydi. Durdurulamıyordu.
İsmail Kartal birçok oyuncusunun son durumunu gördü. Mert Hakan çok çalıştı. Emre Mor’un asistini kolayca değerlendirdi. Fenerbahçe adına çok kolay bir maç oldu."
Ercan Taner,1,2024,Hazırlık maçı gibiydi,"Ante Rebic, tam 4 yıl Milan’ın kadrosundaydı. İlk sezonunda 30 maçta 12 gole ulaşan bir kanattan bahsediyoruz. E.Frankfurt’da oynarken de, 2019 yılında, 
10 gol atmıştı. Burada bir türlü olmadı. Bu konuyu Santos’da mutlaka merak etmiştir. Maça onunla başladı. Çünkü, karar aşamasının olduğu transfer dönemini 
yaşıyoruz.
Rebic golü hazırlarken, Salih için topu ağlara göndermek zor olmamıştı. İlk yarıda dikkatimi çeken konu Beşiktaş’ın tempoyu istediği zaman yükseltip düşürmesi oldu. Bu sezon bu anlayışı tam gösterememişti takım... Ghezzal iyi niyetli. Çalışıyor. Bir zamanlar hücum bölgesinde mimardı. O seviyeyi tekrar yakalar mı? 
Santos buna sabreder mi? Penaltıyı iyi aldı. Tosun Paşa klas kullandı.
Santos öncesi Beşiktaş ceza sahası ücretsiz otoyol gibiydi. Dün akşam, ilk devre alt ligin lideri Eyüpspor pozisyona bile giremedi. 1919 yılında kurulan Eyüpspor, 
şu an 1. Lig’de şampiyonluğa çok yakın. Çıkarlarsa, Süper Lig’e renk katabilirler. İkinci yarının büyük bölümü hazırlık maçı gibiydi. Tempo çok düştü. Kornerden gelen topa dokunan Tosun Paşa durgun giden maça attığı golle renk getirdi. Dikkatimi çeken önemli bir konu var. Onur ile Beşiktaş taraftarının yıldızı barışmıyor. 
Aralarında sinerji yok. Daha az hata yapması lazım. Svensson dün akşam 15 dakika forma giydi. Görüntüsüyle sanki formayı kolay kaptırmaz gibi geldi bana. Semih’in Süper Lig maçı öncesi bu maçta sonradan oyuna dahil olması normaldi. Dünkü maçın en büyük özelliği Beşiktaş’ın oyun disiplininden hiç kopmamasıydı. Tayfur, kaptığı topun ardından Rebic’e çok iyi bir gol pası verdi. Beşiktaş, 3 maçtır kendine güvenerek oynuyor ve bunun karşılığını alıyor."
Ercan Taner,1,2024,Mertens stresi bitirdi,"Dries Mertens’in ağlara gönderdiği top, öncesinde faul olduğu gerekçesiyle gol değeri kazanmadı. Bence faul yoktu. Benzer pozisyonlara verilen ne kararlar gördük.
İşin aslı, televizyon çekimlerinden memnun değilim. 1983 yılından bu yana spor televizyonculuğunun içindeyim. 2024 yılındayız; böyle kritik anları yeri geldiğinde 5 ayrı açıdan görmek ister seyirci.
Abdülkerim'in elle oynamasını VAR’dan önce hakemin görmesi lazımdı. Verilen penaltıda yılların deneyimi Muslera devleşti, Bahoken yıkıldı. İlk devre Tete, Ndombele ve Zaha beklentilerin altında kaldı. İstediği topları alamayan Halil ise kayboldu. Mertens 45 dakikanın öne çıkan ismi oldu gösterdiği performansla.
Nelsson kafayı vurdu, Attamah’a temas eden top ağlara gitti. Nelsson, ayrıca takımının iyileri içinde gözüktü.
Barış'ın kanat savunma olarak oynatılması bence ona zarar veriyor. Dün zaman zaman koridor oldu ve kritik pas hataları yaptı.
Torreira bu takımın orta alanda olmazsa olmazı. Bazen hata olur. Onun kötü pasını Boa Morte affetmedi.
Kaan Ayhan ve Kerem Demirbay temaslı oyunu bilen, oyuna ağırlığını koyan oyuncular. Bu ikili hep iş yaptı oynadıkları zaman. Onlarla başlansa daha iyi olur sanki.
Maçın tek taraflı olacağına ve Galatasaray’ın rakibini baskıyla bunaltacağına inanıyordum. Oyun Kayserispor yarı sahasındaydı fakat şiddetli baskı oluşturamadı Galatasaray.
VAR ile gelen penaltı olmasa maç sıkıntıya gidiyordu. Mertens tribünleri ayağa kaldırdı.
Dün akşamki maçta gerçek olan şu; Galatasaray’da stres vardı ve bu durum devam ederse işler zora girer."
Ercan Taner,1,2024,Kahveci'den altın gol,"GEÇTİĞİMİZ Konyaspor maçı tam bir gövde gösterisiydi. Ondan önceki İstanbulspor maçında şahane goller atmıştı Cengiz. Fenerbahçe, Gaziantep deplasmanında yine aynı performansı gösterecek ve rahat kazanacak görüşleri ağır basıyordu.
OYUN başlayınca her maçın hikayesi farklıdır gerçeğini görmeye başladık. Gaziantep iyi kapanıyor, oyunun temposunun yükselmesine izin vermiyor ve çabuk ataklarla Fenerbahçe’yi rahatsız ediyordu. Fred ve Szymanski, ilk devre istedikleri rahat ortamı bulamadılar. Atağa çok çıkmayı isteyen Mert ve Ferdi ise iyi savunuldu Gaziantep defansı tarafından. Fenerbahçe oyunun ritmini ele alamıyordu.
İLK devre 3 isabetli şut ve 0.62’ye ancak ulaşabilen gol beklentisi, rakamların gerçeğiydi. Senaryo ikinci yarının hemen başında kazanılan penaltıyla değişebilirdi. Tadic kullanmadı bu defa. Dzeko direğe nişanladı topu. Dün akşam itibarı ile bu sezon kaçan penaltı sayısı 4’e çıkmıştı. Zirve yolunda bu gösterge fazla.
BATSHUAYI ve Dzeko ile maça başlasa kimse yadırgamazdı İsmail Kartal’ı. Yine aynı şekilde İsmail’i oturtup İrfan Can ile maça çıkılsa rakip iyice endişelenebilirdi. Ezber bozmak iyidir çünkü. Futbolunun son dönemini yaşayan Bonucci’yi bizim ligde oynarken izlemek önemli. Minimum hatayla oynayan tam bir savunma uzmanı o.
YILDIZLAR maç kazandırır. Puan kaybına ramak kalmıştı. Bu sezon başka oynayan İrfan Can Kahveci takımı adına yedinci golünü atmıştı. Oyunda stres ve sıkıntının başladığı dakikalarda gelen gol, bütün takımı rahatlattı.
SÜPER oynamadı Fenerbahçe. Uzun lig yolculuğunda istediğinizi yapmadığınız maçlarda alınan 3 puanlar sizi zirvede tutar.
LIVAKOVIC’İN kurtarışı belkide sezonun unutulmazları arasında yer alacak."
Ercan Taner,1,2024,Semih Kılıçsoy sunar,"Santos'un çalıştırdığı takımlardaki en büyük özellik takım savunması. Sahanın her bölgesinde top kaybeden her oyuncudan hemen savunma reaksiyonu göstermelerini bekliyor. Dün kaybedilen toplarda daha çok adamla yarı sahada gözükmek olumlu bir işaretti. Savunmayı iyi yaparsanız girdiğiniz gol pozisyonlarını değerlendirme şansınız daha fazla olur.
Beşiktaş ilk devre Gedson ve Cenk Tosun ile sonucu değiştirebilecek anları yaşadı. Kaçmaması gereken pozisyonlardı bunlar. Salih orta alanda zor bir görev üstlenmiş. Savunma çıkarken geriye gelip ilk topları alıp oyun kurması hiç kolay olmadı.
Amir'in sakatlığı zamansız olunca üretim kapasitesi sınırlı olan orta saha ilk devre sallandı.
Kuşkusuz Beşiktaş taraftarını yine en heyecanlandıran isim Semih’ti. Kendi evinde son 3 maçını kaybeden ev sahibi ikinci yarıya çekingen başladı. 10 dakika Karagümrük tek kale oynadı.
Neden? Orta alan organize değildi. Forvette Semih hariç hiç kimse topu ayağında tutamıyordu. Kanatlar hücum için çalışmayınca böyle baskı yersiniz. Oyun iyi gitmezken size moral getirecek isimlere ihtiyaç duyabilirsiniz. Semih yine sahneye çıktı. Golü attı, Rashica’ya iyi bir gol pası verdi.
Yine baskı yiyen ama savunmada bu kez hata yapmayan Beşiktaş 3 dakikada 2 gol atıp taraftarını ayağa kaldırdı. Golleri atmadan önce yenilen baskı Santos’u bile şaşırmıştır. Maçın son bölümünde Gedson’un penaltı beklediği bir pozisyon var. Gedson haklı, karar penaltı olmalıydı.
Beşiktaş, kazanma alışkanlığını yeniden elde etmek istiyor. Bu husus belli oldu. Bunun için yapılacak transferler çok önemli.
Rebic, Gedson’a çok iyi servis yaptı maç biterken."
Ercan Taner,1,2024,Kadıköy'de gala gecesi,"Maç anlatırken klasik bir cümlemiz vardır. Goller yağmur gibi geliyor deriz. Kadıköy’de ilk devre tam 5 gol buldu Fenerbahçe. Goller yağmur gibi geliyordu soğuk ve yağmurun şiddetli yağdığı İstanbul akşamında...
Bir takım 45 dakikada 5 gol atıyorsa futbolu çok seven taraflı tarafsız herkes alkışlar. Terminatör filminin yeni versiyonu çekilmişti sanki. Dün gece ilk devre galasını izledik. Dzeko tam bir usta. Nasıl penaltı atılacağını bize çok güzel gösterdi. Hat-trick akşamıydı onun için. Mert Müldür ve Szymanski, gelen farklı skorda gol atarak pay sahibi oldular. Genç kaleci Deniz’in gollerde yapacak bir şeyi yoktu. Ancak bir devrede 5 gol yemek her kaleciyi sarsar, moralini bozar. 3.34 gol beklentisi, 6 isabetli şutun beşinin gol olması mükemmel bir istatistikti ev sahibi için.
Dzeko ve Szymanski’nin ikinci yarı başlarken oyundan çıkarılmasını ben normal karşılıyorum. Eminim bazı taraftarlar onları daha uzun izlemek istemişlerdir. Teknik anlamda İsmail Kartal’ın tercihi bence doğruydu. Farka giden maçlarda tempo genelde hep yüksek kalmaz. Böyle de başlamıştı ikinci yarı. Batshuayi durgun giden oyunda attığı golle tribünleri yine mutlu etti. Kadro zenginliği ne kadar önemli dedim kendi kendime. O sırada oyuna Tadic ve Cengiz giriyordu. Konyaspor transfer döneminde hamleler yapamazsa ligde kalmak için çok zorlanır. Bu takım böyle gol atmaya devam ederse 103 gollük rekoru kırmaya aday olur. Uğurcan kendi kalesine atınca Kadıköy’e gelen futbolseverler 7-0’ı gördüler. Maçın ikinci yarısının büyük bölümünde Fenerbahçe vites küçültmeseydi, 10 gol atabilirdi, bu da maçı izleyenleri şaşırtmazdı. Perdeyi Konyaspor’dan Guilherme kapattı."
Ercan Taner,1,2024,Hoş geldin Santos,"Dün akşam birçok oyuncu için final gecesiydi. Santos, yaklaşık bir aydır izlediği Beşiktaş’ı bu defa tribünden seyretmek için yerini almıştı.
Takımda kalmak ve mücadeleye sonuna kadar inanmak iki kişilik oynamaktan geçer. Yeni gelen hocanın önceden bilinen en önemli prensibi bu. Demir Ege ve Semih’le, istekli Rashica ve Gedson’la maça kontrollü başladı Beşiktaş.
Rashica'nın nefis vuruşuyla öne geçti Kara Kartal. Rizespor, İlhan Palut’la sistemini oturtmuş bir takım. Beraberlik için kanatlar dahil iyi yüklendiler. Rakip yarı sahada anahtar pas girişimleri önemliydi, attıkları gol VAR’a takıldı ev sahibinin.
Böyle yağmurlu havalar kalecileri üzer ve stres yaşatır. Semih’in şutu sertti kabul ama Gökhan gibi deneyimi yüksek bir kaleci. Çok daha dikkatli olmalıydı top gelirken. Ne diyelim, ıslak top ve kaygan zeminin azizliğini yaşadı.
2. yarıda Rizespor’da kaleyi Tarık devraldı. Semih yine çabukluğunu gösterdi. Kaleyi gördüğü andaki vuruşu sert ve güzeldi. Böyle devam ederse milli takım da iyi bir forvet kazanacak, buna eminim.
Bir takım 3-0 öne geçince bütün sahayı parseller ve gol sayısını arttırmak için üstünlüğünü rakibine iyice kabul ettirir. Oyun esnasında Beşiktaş’ta büyük bir özgüven kaybı oluyor. Bir gol yersem hemen arkasından ikinciyi yerim endişesi ile son bölümlerde başarılı olamadığı savunmayı tercih etti Kara Kartal. Semih kuşkusuz maçın adamı. Golleri attıktan sonra bir de Tosun Paşa’ya gol attırdı.
Depresyonla geçen sezonda Semih gibi bir oyuncuyu kazanma yolunda büyük adım atmak Kara Kartal için büyük moral olacak."
Ercan Taner,1,2024,Cengiz resitali,"Cengiz Ünder kendine has stilini maçın hemen başında uyguladı. Sakatlıklar  onun devamlılığını normal olarak etkilemişti. Bizim futbol dünyamızda çok şey beklenen fakat beklentiyi sakatlık olsa da karşılayamayan isimlere dudak bükülür maalesef.
Sabır bizim futbol sözlüğümüzde unutulan kelimeler içindedir. Kaleye bakıp nefis vurdu. Tipik bir Cengiz Ünder golü izledik. Onun iyice düzelmesi A Milli Takım için de çok önemli kuşkusuz. Cengiz Ünder iyi oynarken büyük bir talihsizlik yaşadı.
Topu tehlikeli yerde kaybetmek büyük risktir. Muammer beraberlik golünü attı. Şok bir gol atmıştı İstanbulspor. Cengiz’in üzüntüsü bir dakika sürdü. Savunmanın büyük hatasında Cengiz, attığı golle hatasını çabuk affettirdi.
Fenerbahçe'nin takım savunması maçta alarm verdi. Lig sonuncusu İstanbulspor karşısında Livakovic’in zor anlar yaşadığına tanık olduk. Orta saha, Fred olmayınca üretim yönünden düşük kalıyor. Szymanski bile Fred’i aradı.
44 dakikada hat-trick yapmak her oyuncuya nasip olmaz. Cengiz Ünder bunu başardı. Edin Dzeko, durun daha bitmedi, bir gol de benden dedi klas vuruşuyla.
Fenerbahçe oyunun ritmini yükseltince İstanbulspor perişan oldu. Bazı oyuncular için kariyer maçları vardır. Cengiz Ünder bunu yaşattı taraftarına. Ayak içini mükemmel kullanmıştı. İstanbulspor için ip devre biterken kopmuştu zaten.
Erken gelen büyük fark maçı antrenman havasına çevirmişti Fenerbahçe için. Tadic’in kaçırdığı penaltıda topa gelişi ve vuruşu kötüydü.
Maç aslında ilk yarıda bitti. Çok kolay galibiyeti kuşkusuz Cengiz Ünder’in golleri getirdi."
Ercan Taner,1,2024,Rezalet!,"Taraftar heyecanını kaybederse tribün sessizleşir. Tıklım tıklım dolmaz stat. Yeni yönetimin elinde bu kadro var. İş yapamayacak isimlerle dolu bu kadroda ne yapacaksınız? Önce teknik direktör meselesi halledilmeli. Haftaya transfer harekatı başlamalı. Zaten morali çok bozuk taraftarın beklemeye tahammülü kalmadı.
Üretemeyen orta saha yine sahnedeydi uzun süre. Salih maça iyi başlayamadı. Kasımpaşa’nın golünü, Salih’in tembel pasını iyi değerlendiren Da Costa attı. Kanatlar iyi çalışamadı uzun süre. Ama beraberlik Rashica’nın Semih’e asisti ile geldi.
Muleka bu takımın oyuncusu değil diye haftalardır söylüyorum. Keşke yanılsam. Hücum anında rakip yarı sahada yapılan top kayıpları sonrası orta alan Maçka Parkı gibi bomboş kalınca her rakibe moral verirsin. Kasımpaşa uzun süre maça ortak oldu bu yüzden.
Duran toplarda kaybedilen top sayısı çok fazla. Bu yüzden çok atak yedi Beşiktaş.
Cenk Tosun çok coşkulu bir oyunu sever. Dün yine formsuzdu ve etkisiz kaldı. Bu maçta da duran topların çoğu çöpe gitti. Mert ve Ersin bu sezon çok kötüler. Bu takımın kaleci ihtiyacı da olacak bu gidişle. Da Costa, attığı kolay gollerle dün akşamın yıldızı oldu.
Beşiktaş kendi evinde böyle önüne gelene bu kadar kolay teslim olursa süratle alt sıralara iner. Tarihi boyunca bu kadar çabuk ve kolay gol yiyen bir Beşiktaş hatırlamıyorum. Feda yılını hatırlıyorum da... Kara Kartal gibi savaşıyordu Beşiktaş.
Yönetimin işi zor. Bir an önce yeni teknik direktör ve transferler bitmeli. Kasımpaşa tarihi farkı kaçırdı."
Ercan Taner,2,2024,Kupa yürüyüşüne devam,"Muçi şut atmayı seven oyuncu. Vuruşunda Konyaspor kalecisi Deniz hata yaptı. Pozisyonu Salih iyi takip edip golü attı. Maçın ilk devresinde kaleye sadece iki isabetli şut attı Beşiktaş. Bu rakam iyi değil tabii.
Takımın iyi olan tarafı kaptırdığı topları daha kısa sürede geri almasıydı. İlk yarıda son kısımlar hariç top hakimiyeti Beşiktaş’ın oldu. Konyaspor devre biterken beraberliği sağlayabilirdi. Beşiktaş, rakibin üstüne gelmesine izin verince tehlikeli anlar yaşadı.
Santos gelmeden önce kolay gol yiyen takım savunması düzelme sinyalleri veriyordu. Devre biterken takımın hafızasında o hata dolu maçlar canlanır gibi oldu sanki.
Cenk Tosun ikinci golü atana kadar oyun içinde Muçi yaptığı klas hareketlerle beğeni topladı. Takım savunması yine toparlanmıştı. Rashica gol yollarında daha etkili olmalı. Savunmaya yardımı iyi. Svensson şans bulduğu maçı iyi değerlendirdi. Bakalım Santos derbiye onunla mı başlayacak? Al-Musrati, 6 numara pozisyonunda orta sahayı rahatlatmış gözüküyor. Sakatlığı yoksa Salih niye oyundan alındı acaba diye düşündüm. Tabii ki en iyisini teknik direktör bilir. Derbide Gedson’un yerine büyük ihtimalle Amartey görev yapacak. Santos onun son durumunu görmek için oyuna aldı. Masuaku gecenin iyileri arasında yer aldı. Beşiktaş pozisyon üstüne pozisyon üretmiyor.
Santos'un prensibi belli. Önce güvenlik. Zaynutdinov Beşiktaş seviyesinde bir joker oyuncu mu? Bence değil. Oyuna girer girmez inanılmaz bir hata yaptı. Az daha gol oluyordu. Beşiktaş’ın en büyük hedefi Türkiye Kupası ve yarı finale yükseldi. Santos’un oyun anlayışı Galatasaray maçın da daha net anlaşılacak. Bakalım derbide bu oyun iş yapacak mı?"
Ercan Taner,2,2024,Ankara'da büyük şok,"Ligdeki Rizespor maçının ilk devresinde sallanmıştı Fenerbahçe. Dün akşam maç başladığında Ankaragücü çekingen görünüyordu. Morutan şut atarken arkadaşına çarpan top ağlara gidince güven gelmişti ev sahibine. 
Osayi Samuel sol kanat savunmayı mecburen hocası istediği için oynar. İşler yolunda gitmeyince sağ kanada döndü. Oyunculardan alışık olmadığı yerde oynamasını isterseniz biraz macera arıyorsunuz demektir. Krunic bu değil demişti hoca. Dün yine kayboldu. 
Batshuayi’nin adını ilk kez 17. dakikada duydum. İlk devre resmen sıfır çekti. Bonucci hem çıkarken hem de hücumda çok top kaybetti. Cengiz çok etkisiz kaldı. Zajc oynuyordu ama ne yaptığını kendisi de anlamamıştır bence. Szymanski’de düşüş devam 
ediyor. 
Fenerbahçe tanınmayacak kadar kötü oynadı ilk devre. Ankaragücü bu durumdan yararlanacaktı kuşkusuz. Chatzigiovannis topu 
sürerken sanki antrenmanda gidiyordu. O da çerçeveyi görüp klas vurdu. Bu sezonun en kötü Fenerbahçe’sini izledik. İsmail, 
Ferdi ve Serdar Dursun ikinci yarı oyuna girdiler. Takım risk alacaktı ama diri bir oyun yoktu sahada. Morutan net golü kaçırmasa maç acayip bir yere giderdi.
Takım savunmasında problem devam ediyordu. Oyunu Ankaragücü yarı sahasına yıkmak çözüm değildi çünkü pozisyon üretimi yoktu. Tadic yalnız, çaresiz ve etkisiz kalmıştı. Müzesinde 2 Türkiye kupası olan Ankaragücü, son dakikalara büyük avantaj yakalayarak giriyordu. Ettikleri çok iyi mücadelenin karşılığını almak üzerelerdi.
Fenerbahçe'de şaşırtan olay, saha içinde sonucu kabullenmiş oyuncu sayısının fazla olmasıydı. Bu yüzden üçüncü gol şaşırtıcı olmadı. Rodrigues, son gol benden dedi. Fenerbahçe, Başkentte kupa defterini kapattı. Ankaragücü, yarı finali hak etmişti."
Ercan Taner,2,2024,Stresle gelen 3 puan,"Penaltı mı değil mi? Ofsayt mı? Hayır ben öyle görmedim. Yarı otomatik ofsayt sistemine inanmıyorum diyenler ile birlikte artık maç seyretme zevkinin değil kuralların ve sistem tartışmalarının öne çıktığı bir sezon yaşıyoruz. Böyle bizim ligimiz. Tam bir labirent. İçine giren gerçek yolu bulamıyor.
Sparta Prag mağlubiyeti ve Avrupa’dan elenmek, takımı çok etkilemiş yalnız. Mesela Muslera. Kurtardığı çok maç var kabul. Ancak yılların deneyimi bir kalecinin böyle yan top hatası yapmaması gerekir. Kaybedilen toplar, Antalyaspor’un cesur ve iyi futbolu zor durumlara düşürdü Galatasaray’ı. Kötü gözükürken ilk yarıyı önde bitirmek önemli bir avantajdı ev sahibi için.
Süper Lig kariyerinde ilk kez penaltı kaçırdı Kerem Aktürkoğlu. Böylesine zor geçen maçı koparmak için önemli bir fırsat kaçmıştı. Ankaragücü maçında şov yapan Galatasaray, bir hafta içinde bu kadar durağan hale gelmemeli. Bunun nedenlerini kuşkusuz Okan Buruk bilir.
Torreira ayakta kalmasa iş iyice zora girecekti. Barış’ın temposu fazla yüksek değildi. Tete olmasa niye oynamıyor diye kimse sormaz. Etkisiz eleman! Vinicius tribünleri heyecanlandıracak santrfor değil.
Zaha bence mutlu değil. Vücut dili bunu anlatıyor. Banko oynamama meselesi teknik direktör ile onun arasında gözüküyor. Antrenman temposu iyi değilse şans bulamaz. Verilen milyon Eurolar ne olacak peki? O da yönetimle hoca arasında önemli bir sorun. Kerem Demirbay ikinci devre fizik olarak düştü. Antalyaspor mütevazı kadrosuyla kaliteli hücum organizas yonları gerçekleştirdi. Mertens 40 yaşına merdiven dayamış haliyle sahadaki bir çok oyuncudan daha diri kaldı.
Oyun içinde yaşanan strese rağmen maçı kazanıp yola devam etmek önemli bir kazanç..."
Ercan Taner,2,2024,Güzel gollerin oyuncusu Semih,"Bu sezon şampiyonluk mücadelesinden erken kopmak Beşiktaş için tabii ki olumsuz bir tablo oluşturdu. Değişen teknik direktörler ve kadro dışı olayları takımı çok etkiledi. Her şey kötü gidiyordu. Olumsuz şeyler yaşanırken şans bulan Semih, formayı hakkıyla aldı. İşler iyi gitse Semih kim bilir ne olacaktı? Bizim futbolumuzda şans kapıyı ancak böyle çalarsa maalesef zar zor yıldız oluyorsunuz. Yoksa o daha genç ve deneyimsiz ama iyi çalışıyor açıklamaları ile tüketiyoruz genç oyuncuları.
Semih dün tam usta işi forvetler gibi nefis bir gol daha attı. Ceza sahası içinde rakiplerinden sıyrılıp çaprazdan yaptığı vuruşu ayakta alkışladım. Muci, bizim ligde iş yapacağını daha ilk maçında göstermişti. Birebirde etkili. Anahtar pas verme yeteneği yüksek ve şut atmayı seviyor. Güzel gol attı.
Santos, takım savunmasına çok önem veriyor. Amacı rakibe az pozisyon vermek. Hatta bazen karşısında oynayan takımların topla daha fazla oynamasına izin de veriyor. Yalnız bu oyun anlayışı kadro yetersizliğinden mi yoksa takım çoğunlukla bu tarzda mı oynayacak? Bunu zaman gösterecek.
Colley ve Necip ikilisi kesici olarak iyi gözükebilirler. Günümüz futbolunda teknik kapasitesi yük sek, tatlı sert oyunu oynayabilen, oyun kuran stoperler aranıyor. Beşiktaş’ın savunma ortası böyle değil. Gedson çok amatörce sarı kartı gerektiren bir faul yaptı. Derbide yokluğunu Santos nasıl kapatacak bakalım. Masuaku pek iyi başlamadığı oyunda çabuk toparlandı. Aboubakar yavaş yavaş dönecek herhalde. Tam hazır değil.
Derbi öncesi bu galibiyet moral açısından önemliydi. Santos’un büyük sınavını görmek için derbiyi bekliyorum."
Ercan Taner,2,2024,VAR ile gelen galibiyet,"Orta sahalar bu işin üretim merkezi. Kanat savunmalar hücuma çıkmada etkisiz olursa iş forvetlerin bireysel becerilerine kalır. Hücum hattında yakın ve iyi markaj olursa bu etkinlik çok azalır. Kadıköy’de taraftar hemen gol bekliyor. Tribünlerin bu isteği sahaya bitmek tükenmek bilmeyen baskı ile sağlanır. Bunun için takımın seyircisine bu duyguyu hissettirmesi şart. İki isabetli şut ve bir net gol pozisyonu ile devreyi kapatmak hoş bir tablo değil.
Szymanski yedek kulübesinde. Formsuz bunu kabul ediyorum. Krunic, İsmail ve Mert Hakanlı orta saha ise ortaya bir şey çıkaramadı. Tadic ve Cengiz, Dzeko’nun beklediği pas konforunu sağlamakta çok iyi değildiler. Fenerbahçe için artık her maç final önemi taşıyor. Maça başlangıçların coşkulu olması lazım. Şampiyonluğa oynayan bir takımın evinde veya deplasmanda aynı duyguyu mutlaka yaşaması gerekiyor. Aksi takdirde taraftarın sessizleşir ve sen de takım olarak strese girersin. Fenerbahçe’nin hazırlık pasları yaparken Kasımpaşa’nın yaptığı pres, organize çıkışları etkiledi. Bu işlerde B, hatta C planlarının olması gerekiyor. İşler duran top veya rakip savunmanın hata yapması beklentisine dönerse bir bakmışsın golü yemişsin. Çünkü sadece gol atmayı düşünüyorsun şuursuzca. Porozo’nun golü böyle geldi.
Golü yedikten 6 dakika sonra serbest vuruştan Mert Hakan golü atmasa ne olurdu? Batshuayi oyuna daha erken girmeliydi. Dzeko çok yıpranmıştı. Fred bu takımın kumanda merkezi. O olmadığı zaman takım arıza yapıyor. Jesus döneminde beklenmedik kayıplar şampiyonluğun kaybedilmesine neden olmuştu.
Bu maçta VAR sistemi olmasa büyük moralsizlik yaşanacaktı.
Takımda öyle bir stres var ki, Batshuayi penaltıyı kaçırdı derken top önüne geldi ve 3 puanı kazandı Fenerbahçe."
Ercan Taner,2,2024,Nakavt,"Prag tarih ve romantizm içeren çok önemli bir şehir. Sparta Prag bu tanımın tam aksi sert ve temaslı futbolu benimsemiş 
yapısını maç başlar başlamaz gösterdi. Gol atmaya şiddetle ihtiyaçları vardı. Galatasaray sakin kalmaya çalışırken ilk maçın 
tehlikeli savunmacısı Preciado süratine uygun pası Kairinen’den alır almaz topu sürdü ve sonrasında golü attı. Muslera çıksa acaba Preciado klas vuruşu yapabilir miydi? Emin değilim. 
Gol, Galatasaray’ın kendine gelmesine neden olmuştu sanki. Kerem ve Barış savunmayı yıpratmaya başladılar. Mertens olumlu işlerine devam etti. Takım iyi baskı yapıyordu. Havada bereberliğin kokusunu hissedebiliyordunuz. Abdülkerim golü attığında Sparta Prag’da moraller sıfıra inmişti bile. 
Taylor ikili mücadelelerde tatlı sert oyuna izin veren bir hakem. Dün ayağa kasıtlı basmalar ve topla karışık faullü hareketlerde tatlılık falan kalmadı. Net sertlik ortaya çıktı.
İkinci devrenin 15 dakikalık bölümünde kriz yaşadı Galatasaray. Çıkamadı, baskı yedi ve pas hataları çoğaldı. Bunun sonucu rakibin gol pozisyonlarına girmesiyle sonuçlandı. Mertens yorulmuş, Kerem etkisini kaybetmişti. Zaha ve Oliveira değişiklikleri oyunu iyileştirmedi. Ritim bozulmuştu. Kaan Ayhan’ın kırmızı kart görmesi ile Prag’da gerilim filmi başlamıştı. 
Tuci ile öne geçtiler. Kerem Demirbay ikinci devre kayboldu. Zaha yok gibiydi. Haraslin 3. golü atarken mucize gerekiyordu artık. 
Mali değer olarak Galatasaray’ın neredeyse 4 kat altında kalan bir takım oyunu süpürdü. İcardi dün akşam sıfırdı. Sahada yok gibiydi. Bu kadro, Avrupa’da ses getirsin, kupalarda en iyi yere gelsin diye kuruldu. Dün gece bir kabus yaşandı. 
Tete ve Vinicius dahil bütün takım döküldü. Uzun süre sonra Galatasaray’ı bu kadar çaresiz gördüm. Kuchta’nın rahat attığı golle Avrupa’ya veda erken oldu."
Ercan Taner,2,2024,Beşiktaş tempolu değil,"Hava buz gibi. İstanbul’un soğuk havası insanı sarsar. Nem, iliklerinize işler. Buna rağmen taraftar gelmiş takım neler yapacak diye. İlk yarı çöpe gitti yine. Tempo yok. Kanatlar işlemiyor. Konyaspor haklı olarak savunmasına önem vermek zorunda.
Beşiktaş takımı kendi evinde iki isabetli şutla devreyi kapamamalı. Sanki zorlu Avrupa kupası maçı oynuyorsun gibi. Gol beklentisi rakamı 0.26.
Santos, Cenk Tosun’dan neler bekliyor çok merak ediyorum. Kanat bölgesine yakın oynayarak etkili olamaz. Geriden stoperlerin oyuna katılımı yetersiz. Takım oyunu çok yavaş. Rakibin çekilip önlem almasına izin veriyorsun. Rashica, ilk yarıdaki görüntüsüyle izleyenleri şaşırttı. Nasıl olacak böyle? Biraz kıpırdayanlar Gedson ve Semih. Masuaku bu takım için önemli bir oyuncu. Ama önündeki sol hücum oyuncusu sıfır olursa o da hiçbir şey yapamaz.
Herhalde hoca soyunma odasında gerekli çıkışı yapmıştı takıma. İkinci yarının hemen başlarında iki net pozisyon geldi arka arkaya. Hepsinde Semih vardı. Rashica, en sonunda topa istediği ayarı verdi ve Semih golü attı. Al Musrati, orta alanda kendi bölgesini toparlamış görünüyor. Muci, bu takıma iyice alıştığında önemli işler yapacağını yine gösterdi. Cenk Tosun kaleye yakın olduğu anlarda golcü vuruşunu yine yaptı.
Aboubakar ve Ghezzal oyuna girerken ıslıklandılar. Taraftar onları çok bağrına basıp ayakta alkışlamıştı zamanında. Şimdi kalpler kırık ve bu durumu onarmak oyuncuların elinde. Bu iş böyle, taraftar haklıdır deyip yola devam etmeleri gerekiyor.
İkinci devre daha iyi gözüken Beşiktaş, 3 puanı aldı. İyi oynayan, basan, tempoyu yüksek tutan bir takım beklentisi ne zaman gerçekleşecek göreceğiz"
Ercan Taner,2,2024,15 dakikada bitti,"Bir hafta boyunca Eryaman Stadı’nın zemin muhabbeti edildi. Uğraşmışlar, düzeltmişler ellerinden geldiği kadar... 19 şut girişimi, 2.19’u aşan gol beklentisi sonucunda atılan 3 gol zeminin iyi olduğunun önemli bir göstergesi olarak yansıdı sonuca.
Sparta Prag karşısında kora kor mücadele eden Galatasaray, bu maçta önde baskıyı çok iyi yapınca Ankaragücü bırakın savunmadan çıkmayı, 3 pas bile yapamadı. Pahalı bir kadroya sahip Ankaragücü’nün böyle çaresiz kalması taraftarını çok üzmüştür.
Kazımcan eski takımına karşı oynarken iki golde ve penaltıda onun  bölgesinden olunca oyundan çıkarılması normaldi. Moral olarak bitmiştir büyük ihtimalle.
Okan Buruk takımları önde baskı yapmayı, temaslı oyunu çok iyi başarıyor. Bizim ligde ‘Galatasaray’a dur nereye’ diyecek takım sayısı çok az.
Demirbay ve Sanchez ile 2 gol buldu konuk ekip. İcardi’nin de penaltıdan gelen golüyle maç çabuk kopmuştu.
Aurier 1 ay forma giyemeyecek. Sağ kanat savunmada çok zor durumda kaldık, çok kötü oldu düşüncesine bir an bile kapılmamıştır taraftarlar. Barış Alper her güzel şeyi gerçekleştiriyor nerede oynarsa. Joker oyuncu konumunda bir numara ligimizde.
Köhn ilk maçını oynadı. Bu yüzden hemen eleştiriye başlamak haksızlık olarak değerlendirilebilir ama ben eleştireceğim. Sonuçta Galatasaray’da oynuyorsunuz. Hücum bölgesindeki istatistikleri ve katkısı ilk maçı için iyi değildi. Rakip ceza sahası çevresinde topla pek buluşamadı.
Okan Buruk not defterindeki hiç zorlanmadan kazanılmış maçlar listesine bir çarpı daha ekledi. Zaha ve Tete hala beklentilerin altında. Her şeye rağmen teknik kadro bu oyuncuları kazanmak için uğraşıyor.
Bu maç hiç zorlanmadı Galatasaray. Artık hedef belli: Sparta Prag!"
Ercan Taner,2,2024,Sutopu maçı gibiydi,"Rize'de zemin beni geçmişe, 1990’lı yılların başına götürdü. Ne zeminler vardı o yıllarda. Yağmur şiddetli yağsa ‘Yüzme bilmeyen giremez’ levhası bile koyabilirdiniz göl olan yeşil zeminlere. Kaplıcalarda sağlık için girilen çamur banyolarına benziyordu sahalar. Zeminlerin hazin hikayesi ve o yıllar...
Artık 2024 yılındayız. Uzay gemisinin içinde top oynayan astronotumuz bile varken Rize’deki zemini görünce futbolcular için üzüldüm. Böyle zeminleri görünce saha içinde daha da fazla savaşman lazım. Böyle havalardan kaleciler de nefret eder. İsmail Kartal maç öncesinde “Zemin çok ağır. İçeri girip oyuncularla yeni bir oyun planı belirleyeceğiz” dedi. Değerli hocam siz bu takımın komutanısınız. Böyle söylemler oyuncuların mazeret düşüncelerini hemen ön plana çıkartır. Takımda büyük profesyoneller var. “Karda, yağmurda, çamurda çıkıp kazanacağız” demek daha doğru bir motivasyon bence.
Rizespor adına Minchev golü atınca zaten olmayan iyi oyun iyice kötüye gitmişti Fenerbahçe için. Tadic tekliyor. Szymanski haftalardır formsuz. Cengiz Ünder bir anda çok şey üretip işi bitirmek istiyor. Olmayınca sinirlenip oyundan düşüyor. Krunic’in özelliğini hala bekliyorum. Şu an gördüğüm dümdüz bir oyuncu.
Devre arasında Serdar Dursun, İrfan Can ve Mert Hakan’ın oyuna alınması işin rengini değiştirdi. Önce Serdar Dursun sonra Dzeko takıma hayat verdiler. Acaba İrfan ve Cengiz’i aynı anda oynatmamak ile ilgili bir kanun mu var bunu çözemedim.
Ferdi rüzgarı 3 haftadır çok hafif esiyor. Bonucci - Dzeko değişikliği ‘aman gol yemeyelim’ düşüncesini yansıtıyordu. Bence haklıydı İsmail Kartal.
Sutopu maçını kazanmak önemli! Böyle zeminlerde iyi oynamak zor.
İrfan Can, attığı gol ve yaptığı asistle ‘Ben formayı vermem’ mesajını açıkça bir kez daha vurguladı."
Ercan Taner,2,2024,Aslan Kral Icardi,"Sparta Prag daha çok gol şansı yakalamış olabilir. Sahaya iyi yayılıp oyunu kontrol etmek isteyebilir. Galatasaray’da işler yolunda değil gibi gözükebilir. İşler kötü giderken Galatasaray’ın Avrupa genetiği ortaya çıkar ve Kerem Demirbay golü atar. Bu arma her zaman uluslararası maçlarda ne yapıp edip golünü atıyor.
İlk devre sadece 2 isabetli şut atabildi Galatasaray ama biri gol oldu. Sparta Prag’ın gol beklentisi istatistiksel yönden Galatasaray’dan üstündü. 
Icardi baktı ona top gelmiyor, rakip yarı sahanın ortasına çekilip çok isabetli 3 pas verdi. Icardi’ye servis ve konforlu alan lazım. O, gol atması için bu takımda Kerem ve Barış bu işe daha çok kafa yormalı.
İkinci yarı hava bir anda buz kesti. Sparta Prag duran toplarda çok tehlikeli bir takım. Teknik direktörleri Priske, serbest vuruş konusunda uzmanlaşmış bir isim. Defans topu iyi karşılayamayınca gelişine Preciado aynı Roberto Carlos gibi çok sert vurdu.
Kitabın tekrar ilk sayfasına geri döndük. Icardi golü attım derken top yine istemedi. Direk, ev sahibinin öne geçmesini engellemişti. Barış’ın yerde kaldığı ikili mücadelenin finali penaltı olmalıydı. Vermedi İspanyol. Mertens’in şutunda top bu kez istedi. Gol tam zamanında gelmişti derken Nelsson’un gördüğü kırmızı kart öne geçilmesine rağmen moral bozdu. Preciado, sağ kanatta şov yaptı. Onun hazırladığı pozisyonda Sparta Prag, Kuchta ile beraberliği yakaladı.
Sparta Prag makinesi sahada 10 kişi kalan Galatasaray’ın ritmini bozdu. Rynes’in kırmızı kartı maçta dengeleri eşitlemişti. Yalnız fizik olarak yıpranmıştı Galatasaray. Zaha oyuna girdi ama çare olamadı. Kral suskunluğunu tam zamanında bitirmişti yine. Attı golünü.
Takım savunmasını dün beğenmedim. Rövanş maçı zor geçecek büyük ihtimalle."
Ercan Taner,2,2024,Muçi iş yapar,"Kısır futbol seyrederken canı sıkılıyor insanın. Maç biraz heyecan vermeli. Futbol seyircisi şanslı çünkü alternatif çok maç var. Böyle zevksiz geçen maçları TV seyircisi affetmiyor ve kanalı hemen değiştiriyor. Güzel şeyler sergilemek lazım.
Beşiktaş gibi ilk devre bir isabetli şut ve ceza sahasında gol beklentisi olarak 0.11 gibi çok kötü bir rakamla soyunma odasına gitmek taraftarın beklentisini karşılamadı.
Muçi'nin yeri tam 10 numara pozisyonu. Kanada yakın forvet düşüncesi ona ve takıma pek fayda getirmez. Kayserispor baktı Beşiktaş gelemiyor, ataklarını artırdı. Direk izin verse öne bile geçebilirdi ev sahibi. Beşiktaş’ın bilinç altına yerleşmiş kırılganlık hala devam ediyor zaman zaman.
Santos’un elindeki kadroda hayal kırıklığı Rebiç’in dışında kanat forveti yoktu. Mecburen üç santrafor ile başladı. Kanat hücumcuları yoksa işiniz gol atmak yönünden çok zor olur. Bir de savunma oyuncuları hücuma çıkmada etkisiz kalınca gol beklentiniz düşüyor. Gedson ve Amartey üretim yönünden hiçbir şey yapamadılar.
Forvet hattının olduğu bölgede toplar çabuk kaybedildi. Muçi dışında top  tutabilen oyuncu olmazsa kontratak yersiniz. Her rakip bu plana sadık kalmak ister. Zaynutdinov, joker olarak transfer edildi. Değişik mevkilerde oynayabiliyor. Hepsini kabul ediyorum ama ortalama bir oyuncu. Albenisi yok derler ya, öyle.
Dünya yıkılsa umurunda olmaz denilen insanların yeşil sahada olanları da var. Biri Beşiktaş’ta forma giyiyor. Adı Rebic. Tam bir hayal kırıklığı yaşatıyor şu ana kadar.
Mert'in nefis kurtarışı olmasa maçı kaybedecekti Beşiktaş. Bu sezon böyle geçecek."
Ercan Taner,2,2024,Kriz!,"Şampiyonluğa oynarken bazen kriz yaşayabilirsiniz. Mesele gol yedikten sonra sisteminizi bozmadan oyuna devam edebilmekte. Her şey iki Alanyasporlu futbolcunun Ferdi’ye presiyle başladı. Kendine güvenmek tabii ki iyidir ama tehlikeli bölgede risk ve güven şartlarını çok iyi hesaplamak gerekir. Ferdi topu taca atsa Augusto Alanyaspor’un golünü atamayacaktı. Gol yiyebilirsiniz ama aşırı strese girmek çok şey kaybettirir. Sanki kupa finali oynuyormuş ve yenik duruma düşmüş gibi şuursuzca hücum düşünmek ilk yarıyı çöpe atmak anlamına geldi Fenerbahçe’de. Tadic’in penaltı golü ve suskun golcü Dzeko’nun sahneye çıkması ile korku filmi bitti zannetti ev sahibinin oyuncuları. Augusto ne kadar tehlikeli olduğunu attığı nefis golle gösterdi Kadıköy’de. Gelelim penaltı pozisyonuna. Hakeme göre penaltı olan pozisyondan çok oluyor dünyada ama penaltı verilmiyor. Bence ağır karardı. Bir tek Fred’in olmaması bahane olarak değerlendirilmemeli. Szymanski düşüş gösteriyor. İsmail ve Krunic kilit pas atamayan oyuncular. Dzeko ve Batshuayi ikilisi savunmayı iyi oynayan takımlar karşısında denenebilir. En azından dengeyi bozarlar.
Fenerbahçe'nin kanat savunmalarına yakın oynayıp baskı yaparsanız takımın hücum etkisi düşüyor. Uzun zamandır kayıp olan Ryan Kent 85. dakikada oyuna alındı. Daha önce yapacaksınız bu değişimleri. Son dakikalar tam bir klasik olan topuyla tüfeğiyle gelme anlarıydı. Bütün riskler alınmıştı. Tadic dün çok kayboldu. Bir takımın hücum aklı kritik anlarda ortaya çıkmalı. Fenerbahçe’nin bu kadrosunun kendi evinde iki gol yiyip maçı kazanamaması büyük bir avantaj kaybı anlamına geliyor."
Ercan Taner,2,2024,Barış Alper fırtınası,"Ankara Demirspor’un dikkat çeken oyuncusuydu Barış. Dikkatleri çekti ama Ankara’dan ayrılmadı. Keçiörengücü onu transfer etti. Alt ligin konuşulan oyuncularından biriydi. Galatasaray onu takip ediyordu. Transfer edildi. Rezerv takımda iki maç oynadı ve hemen A takıma yükseldi. Hücum ve savunma kanat oyuncusu olarak bu sezonun en çok dikkat çeken oyuncusu Galatasaray adına. Takıma dinamizm katıyor.
Galatasaray'ın 30 dakikalık oyunu Başakşehir için dayanılmaz hale gelirken, Barış Alper ve Mertens etkileyici oyunu attıkları gollerle süslediler. İlk devre sahada kusursuz bir fırtına esti. Devre 5-0 bitse seyredenler şaşırmazdı. İkinci yarının başlangıcı aynıydı.
Sakatlanan Kerem’in yerine giren Zaha’nın enerjisinin yüksek olması gerekiyor. Hiçbir teknik direktör oynama garantisi vermez. Mesele oyuna girdikten
Sonra maçta farklılık göstermekle ilgili.
Icardi servisi çok iyi değerlendiren bir golcü. Bunu hepimiz çok iyi biliyoruz. Bu sezon kendisine gerekli olan konforu fazla bulamıyor. Halbuki ceza sahası çevresinde ona atılacak kilit pasları asla kaçırmaz.
Tete uzun vadede ne yapar? Böyle giderse yerinde sayacağı kesin. Etkisi yok.
Nelsson'un sakatlanmasından sonra savunma dengesi biraz bozuldu. Maçın son bölümünde skorun verdiği rahatlığı iyi kullandı ev sahibi. 90 dakikayı çok yüksek tempo ve presle oynamanız ihtimal dışı. Skor daha farklı olabilirdi. Rahat kazandı Galatasaray."
Ercan Taner,2,2024,Beşiktaş böyle oynamaz!,"Ghezzal, dünyanın en iyi kalpli insanlarından biri olabilir, karakteri inanılmaz sağlam ve çok sevilen bir duruşu da olabilir ama maalesef profesyonel futbol çok acımasız.
Günümüz koşullarında, geçmişte kazandığınız kupalar hatırlanmıyor bile... Bu oyunda dünü konuşmak ve yaşamak, futbol romantizmi olarak adlandırılıyor. Ben de futbol romantiği bir insanım ama bu düşüncenin maalesef reytingi yok. Bunu biliyorum. Ghezzal, bu yüzden geçmişte kalan bir oyuncu olmak üzere...
Santos, onu kazanmak istiyor ama Ghezzal ısınırken bile sakatlanıyor. Bu kaçıncı sakatlık? Bence, yönetim için artık karar zamanı. 
Bu takımın böyle bir kadroyla güzel futbol oynaması imkansız. Antalyaspor hemen orta saha üstünlüğünü alıp maça ben hükmedeceğim dedi.
Beşiktaş çok kırılgan bir takım olduğundan golü yiyeceği belli olmuştu hemen. Bytyqi rahat bir gol attı. Umut ve Rebic’in olduğu kanat gri bölge gibiydi. Hiçbir işe yaramıyordu. Muleka ve Emrecan oyuna alındı. Necip ve Zaynutdinov ikilisi gelmiş geçmiş en kapasitesiz stoperler olarak Beşiktaş tarihindeki yerlerini aldılar bence. 
Ligde ve kupada rakiplerin savunmalarına sorsalar hangi takımdan çekinmiyorsunuz diye, açık ara önde çıkar Beşiktaş ankette. Santos güya bizim pırıl pırıl gençlerimiz var onları oynatırız demiş. Servis edilmişti bu haber sosyal medyada. Nerede bu gençler? İstanbul’da mı unuttunuz? 
Sınavları var ondan kadroda yoklar herhalde. Hocanın ağzından demeçler yayılırsa o işten hayır çıkmaz benden söylemesi. Muleka’nın attığı golden sonra Antalyaspor oyunu tek kaleye çevirdi ama savunmayı unuttu. 
Yine Muleka, Cenk’in asistiyle işi bitirdi. Dün akşam Beşiktaş’ın forması tur atladı. Bu takım nasıl düzelecek bilmiyorum."
Ercan Taner,2,2024,Batshuayi işi bitirdi,"Dinlenen oyuncular normal olarak fazlaydı Fenerbahçe’de... Bizim futbol  ortamında sahaya çıkan bu ilk 11 bile zirveye oynar.
Rahat başladı Fenerbahçe. Batshuayi ile penaltıdan öne geçtikten sonra kontrolü bırakmadı. Bu tür oyunlarda pozisyona girmekte zorlanan rakipler şans anı ararlar. Gaziantep bu ortamı VAR ile gelen penaltıyla buldu ama Maxim’in penaltısını İrfan kurtarınca, Gaziantep moral olarak bitti. Hemen sonrasında Batshuayi fırsatçılığını bir kez daha gösterdi.
Zajc, formayı özlemiş. Boş alandaki dribling yeteneği önemli. Tekrar  sakatlanmazsa önemli bir alternatif olabilir. King’in çabukluğuna ve patlama  kuvvetine saygım sonsuz ama takım içi rekabette hücum aklı çok iyi olan Tadic benim favorim. Osayi Samuel’in Afrika Kupası’nda olması Mert’in çok işine yaradı. Her geçen hafta daha iyi olan Mert, iyice kendine gelmiş. İsmail’in dün akşam gösterdiği performans, özellikle ilk devre mükemmele yakındı.
İrfan Can Kahveci zaten klas oyuncuydu. Bu sezon, sonuna kadar mücadele ediyor. Dün, kanat savunma başlayan Oosterwolde’nin önemli özelliği oyun kuran bir bek olması... Futbolun acı gerçekleri vardır. Mesela Mert Hakan kaptanlık bandı kolunda, ama bu takımda forma bulması çok uzak bir ihtimal. Yeni sezon planındaki oluşumda yer alması çok zor.
İsmail Kartal, bütün oyuncularını tekrar test etti. İkinci yarının büyük bölümü antrenman maçı gibi oldu Fenerbahçe için... Olay, ilk yarı bitmişti.
Kaleci İrfan Can yedek kulübesinde paslanmamış. Göreve her zaman hazır olduğunu gösterdi. Takımda, ligden sonra kupa yürüyüşü de devam ediyor."
Ercan Taner,2,2024,Sürpriz olmadı,"Fulham'dan gelen Vinicius oynadığı 16 maçta 3 gol atmıştı. Dün akşam ilk 11’de başladı. Santrforlarda topu aldığı açılar, alan hakimiyeti, çevre kontrolü ve pozisyon bilgisi ön plana çıkar. Golünü attı ama yine de onun için süre lazım. Fizik kondisyon olarak hazır gözüküyor.
Galatasaray ilk devre hiç zorlanmadı. Sanchez’in golü ve 2 penaltıdan Halil ile Tete maçı bir anda 3-0’a getirdiler. Tete penaltı atmak için Barış’la neredeyse bilek güreşi yapacaktı. Profesyonel dünyada bu tarz görüntüler çok komik oluyor artık.
Duran topları karşılamada çok hata yapan Bandırmaspor, devre biterken Sergen ile golü buldu. İlk devre sadece 3 şut atabildiler.
Eyüp'ün oyun zekası çok iyi. Bu takımda eninde sonunda formayı alabilir. Ndombele bir şeyler ortaya koymak için çabalıyor. İyi niyetli olduğu kesin ama Tottenham yıllarından çok uzakta form olarak. Zaha birebir oyunda yine etkisini ve klasını gösterdi.
Kupa maçlarında rahatladım, tur atladım, maç bitse de eve gitsek düşüncesine kapılırsanız bir bakmışsınız kalenizde zor anlar yaşıyorsunuz. Zaman zaman bu anları yaşadı ev sahibi.
Kazımcan'ın şans bulduğu maçlarda 2 kişilik performans göstermesi gerekiyor. Oyunda etkisiz ve soğuk gördüm kendisini. Halil’in ilk geldiği zamanla şimdiki durumunu kıyaslayınca görüntü olumsuz.
Son bölümlerde bütün riskleri alan Bandırmaspor, Mulumba ile ikinci golünü de buldu. Tek maçlar tehlikelidir. Galatasaraylı futbolcular rakibin bu kadar direnç göstereceğini tahmin etmemişti. Dün akşamki maç tabii ki önümüzdeki maçların göstergesi olamaz.
Kulübede oturup şans bekleyen oyuncular yine oturmaya devam edecekler. Dün gece oynadıkları oyun iyi değildi. Zaha’nın çıkarken gösterdiği tepkiyi çok abartılı ve gereksiz buldum. Böyle hareketler hava bozar."
Ercan Taner,2,2024,Semih'ten klas imza,"Bardhi'nin Svensson tarafından çekildiği pozisyon her açıdan net penaltı. Kurtarırı yok. Hakem hadi süzemedi, peki VAR ne yaptı? O pozisyon döndü ve Semih, unutulmaz İtalyan golcü Inzaghi gibi müthiş bir gole imza attı.
İlk devre oyun Trabzonspor’daydı. Saatime baktım, 12. dakikaydı. Daha Uğurcan’a top gelmemişti. Ürkek başlamıştı Beşiktaş. Sanki deplasmanda oynuyormuş gibiydi. Beşiktaş adına bu sene klasikleşen üretim gücü çok sınırlı orta saha, bu maçta da aynıydı. Her an bireysel hata yapacakmış gibi görünen stoperler izledik. Rakibi kanatlardan rahatsız edemeyen Umut ve Svensson ile kendi halinde bir orta sıra takımı görüntüsü vardı Beşiktaş’ta.
Trabzonspor iyi başladığı oyunda sürekliliğini kaybedince oyunda çok zevksiz bir görüntü oluştu. Santos’un bu kadroyla mucize yaratmasını beklemek fazla hayalcilik olur. Kapasiteye göre kalabalık orta saha ve riske girmeyen savunma, onun prensiplerinden biri ve maça böyle hazırlamış takımı.
Semih ikinci golü tecrübeli golcüler gibi rahatça attı. Topu alışı, rakip savunmayı zorlayarak geçmesi ve kaleciye bakarak topu ağlara göndermesi önemli golcü işaretleriydi. 2. golden sonra da rakibi çok adamla bekleyen ve çabuk atak arayan oyuna devam etti Beşiktaş.
Onur ve Tayfur’un işleri bence zor. Oyuna girerken bile ıslıklanıyorlar. Amartey dün akşamın pozitif görüntü veren bir başka oyuncusuydu. Beşiktaş’ın bu galibiyete çok ihtiyacı vardı. Aksi bir sonuçta işler bilinmeze giderdi.
Transfer döneminin bitmesine çok az kaldı. Orta saha mutlaka takviye edilmeli. Her maçta böyle savunma ağırlıklı oynayarak kazanamazsınız. Trabzonspor’un ise büyük bir bunalıma girdiği kesin."
Ercan Taner,2,2024,Livakovic farkı,"Topla buluşuyorsun, kaleye bakıyorsun. Sol ayak içiyle klas bir şekilde kalecinin asla çıkaramayacağı yere ustaca topu bırakıyorsun. İşler iyi gitmiyorken Cengiz Ünder farkını yine attığı nefis golle göstermişti.
Rakip ceza sahasında topla buluşma ve gol beklentisi istatistikleri öne geçene kadar olumsuzdu Fenerbahçe’de. Orta alan üretimde kötüydü. Mert ve Ferdi ilk devre Antalyaspor’un savunma bölgesinde etkili olamadılar.
Krunic, İsmail ile birlikte atak karşılamada iyiler. Etkili olamadıkları ayrıntı ise kilit paslar atamamaları. Fred’in eksikliği fark ediliyor.
Bu sezon Atletico Madrid’de düzenli forma giyme imkanı bulamayan Çağlar’ın, bizim lige kısa zamanda alışacağını düşünüyorum. İkinci devrenin önemli bir bölümünde top, Antalyaspor’da daha fazla kaldı. Sergen Yalçın takımını maça iyi hazırlamış. Rakibin ligdeki iyi konumundan hiç etkilenmemişti ev sahibi.
Szymanski, iki haftadır iyi değil. Oyun içinde kayboluyor. Takımın hücum aklı Tadic dün akşam erken yoruldu. Oyundan alınması doğru hamleydi. Antalyaspor takımının büyük umudu Buksa, Fenerbahçe savunmasını fazla zorlayamadı. Birinci devre sıkı markaj altında etkili olamayan Dzeko, ikinci yarı rakip sahanın ortasına gelip top aldı ve daha olumlu gözüktü. Gol yollarında ise etkili olamadı. Sabırla pas oyununu iyi oynayan ev sahibi, Fenerbahçe ceza sahası içinde net fırsatlar oluşturamadı. Batshuayi daha erken oyuna girse, başarılı olacağı bir ortam vardı sanki. Çünkü son dakikalarda Antalyaspor bütün hatlarıyla risk almaya başlamıştı.
Bonucci'yi oyuna alan İsmail Kartal savunmasını beşledi. Livakovic, farkını Buksa’nın kafasını kurtararak gösterdi. Artık kolay maç yok, önemli olan kazanmak. Batshuayi yine golünü attı ve kritik 3 puan geldi."
Ercan Taner,2,2024,11 dakikada bitti,"Evinde oynayan takımların en hoşlanmadığı durumdur 11 dakikada 2 gol yemek. Şaşırırsınız. Kendinize gelene kadar devre sonu gelir. Böyle başladı maç Samsunspor için. Galatasaray için ise plan kusursuz işlemişti. Nelsson ve Barış Alper’in golleri zor geçeceği düşünülen Samsun deplasmanında işleri kolaylaştırmıştı.
Torreira ve Kerem Demirbay orta alanda kale kapısı gibi sağlam oynuyorlar. Oyunda tempoyu düşürmek ve takım savunmasında hatasız oynamak konusunda çok zorlanmadı Galatasaray. Trabzon deplasmanındaki rüzgarı yakalabilyseydi maç farka giderdi. Tabii ki ilk devre sadece 2 isabetli şut atmak hücumda iyi bir gösterge değildi.
Barış Alper bu sezon önemli işler yapıyor. Hücum bölgesinde bir anda patlaması ve driblingleri savunmaları çok hırpalıyor. Onun bu gelişimini sürdürmesi, Milli Takım adına da büyük kazanç olacak.
Zaha, maliyeti çok yüksek bir oyuncu. Onu yedek kulübesinde otururken görünce bu nasıl bir lüks diye düşünmeden edemiyorum. Çok yüksek maaş alan kaliteli oyuncuların oyunun devamlı içinde olması gerekir bence.
Kerem Aktürkoğlu çok çalıştı ama sadece o kadar. Icardi’nin penaltı beklediği bir pozisyon var. Haklı, penaltıydı.
Futbolun güzelliklerinin fazla ön plana çıkamadığı tipik bir lig maçı izledik. Çok güzel oynamadan da kazanmak her zaman önemli. Maç zaten 11 dakikada bitmişti. Dümeni baştan sona elinde tutan Galatasaray “Bu sonuç bana yeter” dedi."
Ercan Taner,3,2024,Bu nasıl takım?,"Paslaşarak çıkmak formülüne karşı şok pres taktiği başarılı olursa golü yersin. Haydi çocuklar başarılar dedik, topu kaptırdık. Schlager Avusturya’yı öne geçirdi. Maça 1-0 geride başlamak hoş bir görüntü getirmedi doğal olarak...
Penaltıyı kazanmadan önce iyi pas yapmaya başlamıştık. İnter kariyerinde penaltı kaçırmamış Hakan Çalhanoğlu beraberliği getirdi.
İlk yarıda, savunma uyumu dışında temaslı oynayan, tek topu iyi uygulayan milli takım, fena olmayan bir görüntü sergiliyordu. Tek problem vardı. Kendi yarı sahamızdan çıkarken pres ile karşılaştığımızda, top kayıpları yaşadık. Çıkmakta zorlanırsanız, daha basit oynamak gerekir. Her zaman ayağa pas yapmak zorunda değilsiniz. İlk golün kopyasıydı yediğimiz ikinci gol... Freiburg’da 10 gol ve 4 asistle oynayan Gregoritsch’in şutunu Uğurcan çıkaramamıştı.
Salih ve Merih iyi değiller. Bence, iki kalecimiz de formsuz. Duran toplardaki başarısız karşılama meselesi üçüncü golü yememize yol açtı. Sonra şaşırtıcı derecede dağıldık. Ne pas yapabiliyorduk, ne de organize çıkamıyorduk. Berbat bir görüntü oluştu.
Bu bir hazırlık maçı kabul, ama rakibimiz Arjantin veya Brezilya değil. Takım savunmamız, pamuk tarlası gibi yumuşacık olmuştu. Bu kabul edilemez görüntü devam etti. Baumgartner’in penaltısı ile beşinci golü de yedik.
Böyle farklı mağlubiyet, hazırlık maçında olsa bile moral bozar, güven sarsar. Doğru hücum felsefemiz oluşmamış. Kanat oyuncularımız inanılmaz formsuz. Maç eksiği olan Arda çabuk kayboldu.
Bu maçtan sonra “Bu bir dostluk maçıydı, moralimizi bozmayalım” yorumları yapılacak. Doğru, ama Türk futbol tarihinin hazin gecelerinden biriydi benim için... Böyle hatırlayacağım dün geceyi... Perde altıncı gol ile kapandı."
Ercan Taner,3,2024,Vasat oyun,"Macaristan'ın futbol kültüründe kazanamadığı iki dünya kupası finali var. 1956  yılında ülkede yaşanan iç kargaşa ile birlikte Kocsis, Puskas ve Czibor gibi, o yılların dünya çapındaki yıldızları ülkeye dönmeyip İspanya’da kalınca, Avrupa’nın dev ekolü tam bir çöküş yaşadı. Tekrar toparlanmak istiyorlar. Bu takımla hazırlık maçı oynamak iyi fikirdi.
İlk yarı boyunca temkinli fazla çıkamayan bir görüntü sergiledik. Turnuva  oyunları çoğu zaman kontrollü olur. Zannederim, Montella taktiksel anlamda  takıma bu mantığı aşılamaya çalışıyor. Ben ise başka pencereden bakmak istedim. Böyle sakin oyunlarda hücumda hiç etkili olamazsanız, gol yerseniz, dengeniz bozulur. Futbol zevki anlamında, sıkıcı oyun tarzından hiç  hoşlanmıyorum.
Maçın 45 dakikası donuktu. Hakan Çalhanoğlu, bu işin savunma ve hücum düşüncesi bölümünde her zaman olduğu gibi öne çıktı. Duran topları  karşılamada sorunlar her zaman karşımıza çıkıyor. Bu defa penaltı oldu. Enes’in eli açıktı. Szoboszlai golü atınca geriye düştük.
Takımın hücum oyunu, Enes’in oyun stiline pek uygun değil. Kanat oyuncularının ona servis kolaylığı sağlaması lazım. Orkun, iyi başladığı ve çok çalıştığı maçta temposunu son yarım saat içinde kaybetti.
Kenan, bizim takım için her an her şeyi yapabilecek görüntüsünü devam ettiriyor. İsmail, yine çalışkan ve özverili oyunundan örnekler verdi. Arda,  futbolun sanatçısı... Umarım bu kadro içinde daha fazla şans bulur. Real Madrid formasıyla 6 veya 10 dakika oynayarak maç kondisyonu kazanması maalesef mümkün değil.
Montella, Samet’e çok güveniyor. Vardır bir bildiği diyerek şimdilik bu konuyu kapatacağım. İyi kadromuz var. Hazırlık maçlarında alınan yenilgilerin tabii ki  önemi yok.
Kalecilerimiz formsuz. Umarım düzelirler. Turnuvaya kadar hücum etkinliğimizi yükseltmeliyiz."
Ercan Taner,3,2024,Beşiktaş faciası devam ediyor,"Gelenek devam ediyordu yine. Beşiktaş alıştırdı artık. Mutlaka yenik duruma düşüyorlar maçın başında. Bu adı yazılmayan çok berbat bir kural gibi işlemiş takıma. Oyuna istekli başlamak istemişti bütün iyi niyetiyle sahadaki 11.
Bu kez Bünyamin unutulmuştu golü atarken. En son 3 yıl önce gol sevinci  yaşamıştı Bünyamin. Semih’in kendi çabalarıyla bir şeyler yapmasının dışında bitik, dönen topları alamayan bir takım görüntüsü devam ediyordu.
Gedson gereksiz ve sorumsuzca rakibi Bahadır’ı çekti. VAR ile gelen penaltı Antalyaspor’un 2-0’ı bulmasını sağladı. Buksa atmıştı. Karar bana göre çok ağırdı. VAR odasında problem var! Beşiktaş’a gönül veren, yıllardır bu takımı yanlız bırakmayan taraftarları için bu sezon kalan maçları seyretmek tam bir işkenceye dönüşmüş durumda.
İkinci yarıya bu defa yiyerek değil gol atarak başladı Beşiktaş. Rashica iyi top attı, Muçi affetmedi. Hakemler için genelde bu işin uzmanlarına bırakırım yorumları.
Ancak Worrall’a bir ikili mücadelede o kadar komik bir sarı kart
gösterildi ki şunu bir kez daha anladım; Bizim hakemler yetenek anlamında çok ama çok gerideler. Takımın kalitesiz oyunu, 2. yarı çok erken gelen gole rağmen gerisini getirmekte başarısız oldu. Muçi ve sonradan oyuna giren Muleka ile Aboubakar en azından hücum bölgesine biraz heyecan getirdiler.
İkinci devre biraz silkinmiş ve kendi evinde oynadığını hatırlayan bir takım izledik en azından. Ancak bu takım yaşadığı çaresizlikle zor maç kazanır.
Kupa yolunda ise ancak mucizeler gerçekleşirse başarı gelebilir. Şunu hatırlatmam lazım, bu oyunda mucize ve şans olasılığı çok azdır. VAR ile son saniyede gelen penaltıda Kaleci Mert’in katkısı müthişti. Rashica topa iki defa dokununca büyük bir komedi yaşandı ve Beşiktaş yine kaybetti."
Ercan Taner,3,2024,"Tura evet, oyuna hayır","Kaybedecek hiç bir şeyi olmayan takımlar, her türlü riski alarak oynarlar. İlk maçı farklı kaybetmiş, umutları yok denecek kadar az gözüken S.Gilloise, bütün riskleri aldı. Pres, hücumda kanatları kullanma, duvar pası arayışı ve şut  girişimleri ile gol arıyordu Belçika ekibi.
Ryan Kent ile Tadic çok farklı oyuncular. Kent, bire bir oyunda kötü değil, ama Tadic kadar hücum bölgesinde üretim anlamında katkısı az. İsmail Kartal oyuna tedbirli başladı. Rakibin boş bıraktığı alanlara çabuk ataklarla gitmeyi planlamıştı. Bu plana göre atak girişimleri oldu. S.Gilloise, gol beklentisi ile Fenerbahçe ceza sahasında daha çok gözükünce, Kadıköy’de baskı kuran Belçika takımı oldu.
İkinci devre başlangıç itibarı ile her an bir şey olacak hissi veren gerilim filmleri gibiydi. Fenerbahçe’nin enerjisi düşüktü ve bunu çözen rakip, bir ara bunaltmaya başladı. Djiku ve Oosterwolde bu anlarda sakin kalıp, önemli dokunuşlar yaptılar.
Samuel ve Ferdi çoğu zaman savunma bölgesinden çıkamadı. Fred, sakatlık dönüşü formunu yakalamış değil. Topu bu kadar rakibe bırakırsan, kaçınılmaz gerçekle yüzleşirsin. Rasmussen golü attığında, malumun ilamı olmuştu.
Duran toplarda bu kadar tehlike yaşanmamalı. Neredeyse her kornerde kabus gördü Fenerbahçe savunması. Yenik duruma düşünce, bilinç altına acaba bir gol daha yersek ne olur düşüncesi yerleşir. İyi ki, ilk yarıda Belçika takımı gol bulamamıştı. Yoksa tura ortak olabilirlerdi.
İşin aslı, Djiku’nun topu çizgiden çıkardığı an oldu. O top ağlara gitse, işin şekli değişirdi.
Önemli olan ilk maçta yakalanan büyük avantajı zor da olsa korumak oldu. Böyle iyi sistemi olan takımları elemek hiç kolay değil. Bunu bir kez daha gördük."
Ercan Taner,3,2024,Radikal değişim şart,"Beşiktaş artık kaybedenler kulübü haline geldi. Yenilgiler gayet normal karşılanıyor. Oyuncuların maç sonu açıklamalarına bakıyorum; hep aynı şeyi söylüyorlar: Gelişmemiz lazım... Lig bitti, nereye kadar gelişeceksin?
Bu haliyle kupayı alması da mucize. Reaksiyon gösteremeyen bir takım. Hâlâ umutla bekliyorum Santos’un mutlaka başka planları vardır diye... Bu takım pres yapamıyor. Organize atak geliştiremiyor. Yenik duruma düştükten sonra tepki veremiyor. Oyuncular dört tane teknik adam yedi. Artık yönetimin bir karar olması lazım. Beşinci hoca gider ve oyuncular kalırsa yeni sezonda da aynı hüsran yaşanır; bunu garanti ediyorum!
Bu kadronun büyük oranda yenilenmesi lazım. Taraftarla iletişimi kopmuş oyuncuların ısrarla oynatılması konusunda da yönetim, Santos’la görüşmeli. Hocayı bir kenara bırakın bir sene sonra yapılacak başkanlık seçimlerinde bu yönetimin de şansı çok azalır eğer tedbir almazlarsa.
Trabzonspor-Fenerbahçe maçları her zaman büyük bir heyecana ve gerilime sahne olmuştur. Derbi üst üste yapılan açıklamalarla başladı.
Sahada ve VAR’da görev yapacak hakem heyetinin üst düzey konsantrasyon göstermesini bekliyorum. Bu maçta oyun, oyuncular ve futbol konuşulmalı diye umut ediyorum ama herhalde son düdük çaldıktan sonra her haftaki senaryo tekrar edilecek.
En büyük temennim, maçın içinde oyuncuların hakeme yardımcı olmaları.
Dünyanın en zevksiz ligini izliyor olabiliriz. Yavaş oyun... Pozisyon azlığı... Yatan oyuncuların geç kalkması sonra yeniden yatmaları... Hakemlerin avantajı uygulamayıp sürekli düdük çalması... Bunlar yüzünden çok zevksiz bir görüntü ortaya çıkıyor.
Dünya artık değişiyor. İnsanlar çabuk sıkılıyor. Özellikle maçları TV’den takip edenler kumandanın düğmesine basıp Premier Lig veya La Liga’yı tercih edebiliyorlar. Teknik direktörler ve oyuncular, tehlikenin farkındadır umarım. Ligin seyredilme oranı düşerse onların mali tabloları da düşer, kazançları da kaybolur. Reytingi olmayan futbola kim sponsor olur, reklam verir.
Bizim ligimiz iki yerde oynanıyor. Biri saha içinde futbolcuların oynadığı normal maç.
Bir de yöneticiler arasında Süper Lig karşılaşmaları var. Açıklamalar belki o takımı tutan taraftarların bir bölümünü rahatlatıyor, ‘helal olsun bizim yönetime’
diyorlar. Yakın çevremden de biliyorum bu durumdan rahatsız olan başka taraftarlar da var. İnsanlar maç seyredip futbolun değerlendirilmesini istiyor.
Fakat bizde tam bir yöneticiler savaşı var. tekrar yöneticileri sağduyuya davet ediyorum. Bu iş iyiye gitmiyor. Sonra ‘ah vah’ denmesin. Demeçlerle puan da kazanılmaz maç da..."
Ercan Taner,3,2024,Bu takım bitmiş,"Beşiktaş'ta maçlara 1-0 geride başlamak gelenek haline geldi. Al-Musrati büyük hata yaptı golde. Savunmadan çıkarken topu rakibe teslim etmek, gol yemek anlamına gelir çoğu zaman. Sorescu bu ikramı geri çevirmemişti. Topu rakibe kaptırdığınız anda hemen geri almak için rakibe yakın oynayıp temaslı oyunu başarmanız gerekir. Bunu gerçekleştirmeyi başaramayınca rakibe güven verirsiniz.
Sağ kanat hiç çalışmadı. Onur bu hali ile dünyanın en kolay çalım yiyen beklerinden biri. Hücum tarafı da yine çok etkisizdi.
Beşiktaş takım olarak çok etkisiz gözüktüğü ilk yarıyı normal olarak yenik kapattı. Koskoca 45 dakikada 2 şut girişimi çok negatif bir görüntü oluşturdu. Reaksiyon göstermeyen oyuncu topluluğu ile bu iş nereye kadar gider merak ediyorum.
Bu takım maalesef 4 hoca yedi. 5. hoca da böyle giderse veda eder. Bu yüzden hoca değil 9 oyuncunun bileti kesilebilirse belki önümüzdeki sezonu kurtarabilirsiniz. Böylesine isteksiz ve maç bitse de gitsek düşüncesiyle oynayan oyuncu topluluğuna hiçbir teknik direktör bir şey yapamaz. Bu haliyle şu anda bütün takımlar Beşiktaş ile oynamak ister.
Gol yiyen büyük takım ikinci yarıda baskı kurmalıydı. Uzun süre bırakın baskıyı, organize atak bile yapamadı. Muçi bile bu bitik takıma uymuş. Çok kötüydü. Gedson Fernandes’in önlenemez düşüşü devam ediyor. Ghezzal ve Aboubakar SGK’ya emeklilik dilekçelerini verdiklerinden onlar için söyleyecek fazla bir şey bulamıyorum.
Beşiktaş lig defterini çoktan kapatmış. Dakika kaç olursa olsun Beşiktaş karşısında öne geçersen merak etme, gol yeme ihtimalin sıfıra yakın. Hatta 2. golü de atarsın. Draguş da öyle yaptı. Semih’in kazandırdığı penaltıyı Cenk atamadı. Ortada penaltı bile atamayan bir takım var.
Boşvermiş oyunculardan kurulu bu takım hoca da yer, yönetimi de bitirir."
Ercan Taner,3,2024,Stres şaşırttı,"Belçika'da şov yaparak 3 atıp gelmişsin. Rakibin Pendik, ligde kalmak için olmak ya da olmamak maçlarına çıkıyor. Fenerbahçeli oyuncuların bilinç altında hala “Ama ne yendik ve nasıl oynadık Avrupa’da” duygusu var gibiydi.
Duraklamalarla beraber tam 58 dakika oynanan ilk yarıda isabetli şut atamazsanız taraftarı üzersiniz. Rakip önde bastı, sert ve cesur oynadı. Nasıl olsa bu maçı alırız havası hep kaybettirmiştir böyle düşünen takımlara. Halil’in attığı gol göstere göstere geldi. Thiam çok rahat bir şekilde klas orta yapmıştı. Bu kadar stres olmamalı. Fenerbahçe, panik halinde durmadan doldur boşalt yaptı devre biterken. 2. yarı Mert Hakan yine çok kritik bir gol attı. Kendisinin öfkesini kontrol altına alması şart. Aşırıya kaçan itirazları bir gün kırmızı karta dönerse takımı eksik bırakır ve çok üzülür.
Beraberlik golünü atan Fenerbahçe, savunmayı iyice orta çizgiye çekip bütün riskleri almaya başladı. Cengiz bekleneni veremedi. Dün akşam formsuzdu. Krunic çalım sevmeyen ve bu işe girmeyen bir oyuncu. Kesiciliğin yanı sıra ondan beklenen hiç olmazsa ara sıra anahtar toplar atması. Fred ile beraber oynadıklarında iyi olabilir düşüncesi dün gerçekleşmedi. Fred henüz tam olarak dönememiş gözüküyor.
Welinton'un kırmızı kartı Pendikspor’un çift katlı otobüsü tamamen kurmasına neden oldu. Ceza sahası içi metrobüs gibi kalabalıktı. Böyle zamanlarda karamboller oluşur. O zaman ya bir ayak uzanacak veya ceza sahası dışında kazandığınız duran toplar sizin kaderinizi belirleyecek.
VAR kararı ile gelen penaltı ise tam zamanında geldi. Müdahale çizgi üstünde ise karar doğru. Değilse geçmiş olsun. Batshuayi önemli dakikada attı penaltı golünü. Pendik 9 kişi kalınca bitti. Ferdi 3. golü, İrfan 4. golü rahat attı.
Yalnız böyle stres ve gerilim devam ederse Fenerbahçe puan kaybeder. İsmail Kartal’ın acil bu işe çözüm bulması gerekiyor."
Ercan Taner,3,2024,Gol şov!,"Bütün gün yağmur yağmıştı İstanbul’da. İlk devre goller de yağmur gibi geldi. Pek alışık olmadığımız bir lig maçıydı. Galatasaray’ın 8 şut denemesinden 4’ü gol oldu. 
Nefis goller olunca keyiflenirsiniz. Öyleydi dün akşam. İkinci gol olmadan önce faul var gibi geldi bana. VAR odası ve hakem öyle görmemişler ki gol geçerli sayıldı.
Köhn ne güzel vurdu derken Kerem Demirbay attığı 2 güzel golle bir anda gecenin oyuncusu oldu. Şutları zaten etkili. Dün gece denedi ve attı. 
Torreira'ya röpörtajda sormuşlardı. “Gol atmayı özlüyor musun” diye. “Hayır antrenmanlarda çok atıyorum” deyip esprili yanıt vermişti. Galatasaray formasıyla ilk golünü dün gece attı. Rizesporlu Hojer’in golü de mükemmeldi. 
Başka takımların savunma dörtlüsü çok sık değişse, teknik direktörler inanılmaz zorlanabilirler. Okan Buruk böyle bir problem yaşamıyor. Nelsson ve Berkan, savunmanın ortasında fazla stres yaşamadan görev yaptılar. Rizespor, Olawoyin ile farkı ikiye indirirken acayip gece devam etti. 
Kerem Demirbay’ın kendisi maçtan önce hat-trick yapacağını hiç düşünmemiştir herhalde. Attığı penaltı golüyle bu olay da gerçekleşti. Bu sezonun en keyifli maçlarından birini yaşıyorduk. Vakit geçirmek için tempoyu düşüren veya yerde yatanların olmadığı bir Süper Lig maçını şahsen ben çok özlemiştim. 
Kerem Aktürkoğlu dün akşam durgundu. N’dombele’nin Tottenham’da oynarken bir fotoğrafını görmüştüm. Fiziği çok iyiydi. Buradaki hali çok garip gerçekten. Zaha’nın tam patlama yapacağı bir maçtı ama yine olmadı. İcardi daha fazla suskun kalamazdı. Bir gol de o attı. Tam 8 gol izledik.
Artık puan kaybının çok üzeceği haftalar başladı. Bakalım neler göreceğiz."
Ercan Taner,3,2024,Tur Belçika'da geldi,"Saint-Gilloise, yaşlı kıta Avrupa’nın en eski kulüplerinden biri. 1897 yılından bugüne futbol oynuyorlar. Statları çok mütevazı. 9400 kişilik küçücük bir alan. Bu yüzden, bu maçı Anderlecht’in sahasında oynuyorlar. 1904 ile 1935 arasında,
11 defa şampiyon olduktan sonra, tersanede unutulan eski vapurlar gibi  kaybolmuş bir takım. 2021 yılında tekrar birinci lige yükseldiler.
Bizde şöyle bir anlayış var. Mesela, kuralar çekilir, Saint-Gilloise kim? Bunlar, köy takımı yahu. Böyle bir düşünceyi hep toplumun bilinç altına yerleştirmek istiyorlar bazı futbol cahilleri.
İsmail Kartal’ın kadrosu “Ben bu turu istiyorum” mesajı veriyordu. Fred sahadaydı. Böyle cesaretli hamleleri severim. “Acaba sakatlanıp, bir problem yaşar mı?"" dememişti İsmail Kartal.
Batshuayi'nin kendi ülkesinde topu tavana astığı an önemliydi. Bu sistemli takım karşısında öne geçmek büyük avantaj demekti takım için. Oyuna iyi başlayamamıştı Fenerbahçe. Çağlar, savunmayı ayakta tuttu. Cengiz, duran topu iyi kullanmıştı. Çağlar’ın sakatlanıp çıkması, uzun vadede maçı nasıl etkileyebilirdi? E. Frankfurt ve Liverpool’un üzüldüğü bu statda, Fenerbahçe iyi mücadele ediyordu.
Fred kalitesi diye bir gerçek var. Onunla orta saha rahatlıyor. Sakatlıktan yeni çıktığı için oyundan çıkarılmasını doğal karşıladım. Tadic, hücum bölgesinde her zaman olduğu gibi oyunu iyi kurdu. Szymanski iyi çalıştı. İkili mücadelerde hırsı ve gayreti önemliydi.
Son bölümde topa sahip olamama meselesi, baskı yenmesine neden olmuştu. Çünkü Fred yoktu. İsmail, dün savaşçı ruhunu üst seviyeye taşıdı. Oosterwolde bence, gecenin imzasını attı. Topu kazanan, Dzeko’nun pasından sonra harika giden ve finali yapan Oosterwolde, Belçika takımının fişini çekti.
VAR ile gelen penaltıyı Tadic attı ve turun kapısı ardına kadar açıldı."
Ercan Taner,3,2024,Derbi başlangıçları önemlidir,"Derbilerde kendi evinde hakimiyet önemlidir. Maça ‘burası benim saham’ mesajıyla başlayacaksın. Taraftar müthişti. Hatalı pas sonrası korner derken kendi evinde Al Musrati ile kendi kalene gol atarsan kendine gelene kadar devre biter.
Amartey seçimi mecburiydi Santos için. Onun kapasitesi yüksek değil, kısaca Beşiktaş’ın oyuncusu değil. Ghezzal düşük temposuyla bütün maçı çıkaramazdı ve son 30 dakikada oyuna alındı. Orta sahada iki taraflı oyuncu yok gibi Beşiktaş takımında. Bir tek aradaki bağlantıyı sağlayan Muçi dışında sadece mücadele eden oyuncularla üretemezsiniz. Rakip buna izin verirse belki pozisyon yakalarsınız.
İlk yarının iyisi Rashica, ikinci devre etkisini kaybetti. Galatasaray’ın kadro kalitesi ve oyun anlayışı, Beşiktaş’tan daha iyi gözüktü. Barış ve Kerem Aktürkoğlu varsa savunmaların dengesini bozarsın. Torreira ve Kerem Demirbay ikilisi her zaman Galatasaray için sigorta. Aboubakar bu maçta baştan oynasa olmaz mıydı? Bu kadar bitik mi?
Gelelim Cenk Tosun ile Köhn mücadelesine. Değişik açılardan seyrettim pozisyonu. Kamuoyu ikilemde kalabilir o an için. Bana göre penaltıydı. Masuaku ve Onur hücum organizasyonlarda sıfırdılar. Yılların deneyimi Mertens böyle büyük maçlarda ne kadar önemli bir oyuncu olduğunu gösterdi.
Galatasaray'da kayıp oyuncu Icardi’ydi. Beşiktaş’ın kadrosunda bir çok oyuncu büyük maç kazandıramaz. Büyük yenilenme gerekiyor. Bunu nasıl başaracaklar?
Galatasaray adı büyük, futbol heyecanı anlamında küçük olan maçta kontrolü hiç kaybetmedi. Sakin kaldı ve hak ettiği galibiyeti aldı. Beşiktaş için yeni sezon düşüncesi çoktan başladı."
Ercan Taner,3,2024,Yola devam,"Fenerbahçe için maç başlangıcı çok önemliydi. İsmail Kartal’ın Ankaragücü maçından sonra “Hatayspor karşısında bambaşka bir takım göreceksiniz” açıklaması boşuna değilmiş. Teknik direktöründen futbolcusuna, doktorundan masörüne, hatta malzemecisine kadar kafa olarak hazır olmanın ve yüksek konsantrasyonun zamanı gelmişti.
Oyun ve top hep Fenerbahçe’deydi. Kanat beklerinin orta sahaya yardımı mükemmele yakın gözüküyordu. Atak sonlandırma grafiği başarılıydı. Takım defansta Hatayspor’un hücum girişimlerine izin vermedi. İyi organizasyonlar oluşturmak çok önemli. Fenerbahçe’nin gol atacağı belliydi.
Dzeko, golcülüğünün yanı sıra her zaman kilit pas yapabilen bir usta. Samuel’e yaptığı asist bunun bir örneğiydi. Güzel gollerin oyuncusu Cengiz, Tadic’in attığı topa nefis vurmuştu.
Hatayspor, ikinci devrenin başında bütün riskleri aldı. Fenerbahçe, topları kısa sürede kaparak önemli ataklar yaptı. Kaçan pozisyonlar oluştu. Skor her an büyüyebilirdi. Tadic, topla buluştuğu anlarda pas istatistiğinde sahada takıma en önemli katkıyı sağlayan isimdi. Szymanski, formsuz görüntüsünden kurtulma sinyalleri verdi. Girdiği pozisyonlarda bir de golleri atsa morali zirve yapacaktı.
Fenerbahçe'de Fred’siz dönemde orta saha iş yapamamıştı. Dün formasına kavuştu Fred. Hemen büyük şeyler beklenmemeli. Yakın gelecekte tekrar saha içi farkını göstereceğine eminim.
Mert Hakan iyi bir çıkış yakaladı. Takım sallanırken bireysel olarak iyi oynamak önemlidir. Kritik ötesi bir 3 puandı."
Ercan Taner,3,2024,Erken veda,"Kadro derin, bu takım her türlü bu maçı alır ve tur atlar düşüncem maç başlamadan önceydi. Galatasaray, kendi evinde oynadığı maçların ilk yarılarının 30 dakikalık bölümünde rakiplerine nefes aldırmazdı. Topu kaybettiği anda yaptığı pres ve düşmeyen temposuyla zor anlar yaşardı rakipler... 
Dün akşam durağan ve top kayıpları ile sıkıntılı bir takım izlemeye başladık. Deneyimli isimlerden oluşan kadrosuyla Karagümrük, iyi top yapıp çabuk ataklarla rakibini rahatsız etmek istiyordu. Daha oyunun başı, takımda işler düzelir derken, devre Markao’nun attığı golle bitmişti. Kaleyi bulan 3 şut ve sadece bir korner kullanan ev sahibi, taraftarlarını şaşırtmıştı. ,
Tete ve Oliveira yine formsuzdular. Köhn, hücuma çıkmayı seven yapısı ile dikkat çekiyor ancak defansif anlamda, bence üst düzey değil şu an için... Mertens ve Kerem Demirbay’ın oyuna girmesi yerinde bir düşünceydi. İcardi’nin olmadığı akşamda Zaha’yı düşünen Okan Buruk, son 30 dakikaya girilirken Vinicius’u da oyuna aldı. Artık risk almak gerekiyordu. Baskı oluşmuştu 
Karagümrük ceza sahası çevresinde. Duvar pasları girişimi ve atak sonlandırma girişimleri yeterli düzeye çıkamıyordu. 
Karagümrük genelde kompakt şekilde merkezini savunup dikkatini kanatlardan gelecek ataklara yönlerdirmişti. Kerem Aktürkoğlu çok çalıştı ama etki düzeyi yüksek değildi. Barış Alper çok istekli gözükmesine rağmen kapalı savunma ona fazla imkan vermedi. Topun canı da ağlara gitmek istemiyordu sanki... 2 top direkten dönmüştü. 
Kupanın tek maç usulüyle oynanan maçlarında konsantrasyon bir anda kaybolursa başınıza kötü şeyler gelebilir. Mendes nefis bir gol attı.
Tarihi bir akşam yaşıyordu Karagümrük. İşin gerçeği, Avrupa’dan sonra, Türkiye Kupası’na da veda etti Galatasaray."
Ercan Taner,4,2024,Favori kazandı,"İlk yarım saat sahada manzara şöyleydi: Beşiktaş çift katlı otobüsü çekmişti ceza sahası önüne. Ellerinde olsa tır park etmeyi de deneyeceklerdi sanki. Serdar Topraktepe’nin inanın yapacak bir şeyi yok. Tepeden tırnağa olay kafada bitmiş Beşiktaş’ta. Batshuayi’nin golü geç bile geldi bence...
Gelelim Musrati’nin atılmasına. Galatasaray derbisinde kendi kalesine gol attı; “Talihsizlik, olur böyle şeyler” dedik. Derbide sorumluluğunun bilincinde olan bir profesyonel, böyle ucuz kırmızı kart görmemeli. Geldiğim gibi giderim havasındaysa artık yönetim ve kendi bilir. Net bir durum var, şu ana kadar görünen: Musrati, çok net fiyasko.
Dzeko, Fenerbahçe’nin gol yollarında bence 1 numarası. Aynı zamanda oyun içinde pas trafiğinde de önemli katkısı var. Sivasspor maçında soyunma odasına gidip dönmesinin karşılığı yedek kulübesinde oturmaksa eğer, bu tarz disiplin modelinin modası 1990’larda kaldı.
Sakatsa, belki 15 dakika süre alabilecek konumdaysa saygı duyarım tabii. Batshuayi ve Dzeko’nun birlikte oynayabileceği bir oyun planı yaratılamıyorsa “Yazık geçen koca sezona” derim.
Muçi bu orta alan yapılanmasında oyuna ağırlığını koyamaz. Gedson haftalardır sıfır. Rakibin arkasından koşuyor sadece. Rashica hayal kırıklığı yaşatmaya devam ediyor.
Fenerbahçe'de sezonun oyuncusu İrfan Can Kahveci, ikinci golü rahat ve klas attı.
Zamanında Kadıköy’de 9 kişi ile kazanan Beşiktaş’ı hatırladım... Dün akşamki takım sahada 11 kişi olsa bile kazanamaz gibiydi çünkü yenilmeye alışmışlar. Bu durum Cenk Tosun’un attığı gole kadar devam etti.
Fenerbahçe son 10 dakikaya kadar hiç zorluk yaşamamıştı. Son bölümde sıkıntı vardı Kadıköy’de. Fenerbahçe derbiyi kazandı ama kartlar elinde değil ve oyuncular bunun farkında."
Ercan Taner,4,2024,Seriye devam,"Bu sezon tam 27 kez direkten dönmüştü Galatasaray’ın topları. Kerem  Demirbay’ın şutu ile bunlara artı bir eklendi. Ligin bu konuda rekoru liderde. Adana Demirspor muhteşem taraftarıyla hiç de çekingen başlamadı.
Mendoza ve Yusuf rüzgar gibi oyuncular. Savunma az adamla yakalandığında  Galatasaray’ın işini zorlaştırdılar. İlk devre Barış Alper maçın oyuncusu olma şansını bu defa kullanamadı.
Takımın baskı kurmak istediği anlarda kaptırılan toplar ve geç geriye dönüşler  problem oluşturmuştu. Ziyech ilk yarıda yine şut arayışındaydı. İlk yarının en  önemli göstergesi iki takımın da merkezi kullanmayıp doğrudan kanatlardan ceza sahasına girme hedefleriydi.
Böyle giden maçlarda dengeyi kim daha iyi sağlarsa avantajı yakalar. 2. yarı aramaya devam eden Ziyech bu kez çerçeveyi bulmuştu. Oyunda tam olarak üstünlük kuramayan Galatasaray, golü bulunca rahatladı. Bu rahatlık oyuna pek iyi yansımadı.
Bir kaleci maç kazandırır mı sorusunun cevabı Adana’da bir Uruguaylının eldivenlerindeydi. Muslera resmen maçı çevirdi. Formsuz bir kaleci olsa dün akşam net 3 gol yerdi. Kerem Demirbay güzel işler yapmaya devam ediyor. Bir orta alan oyuncusunun 6 gole ulaşması hiç de fena değil. Golü atarken zor açıdaydı ama mükemmel vurdu.
Mertens kaptığı toplar ve attığı klas paslarla yine maçın en dikkat çeken isimlerinden biri olmuştu. Son haftalara girerken
Kerem Aktürkoğlu’nun form grafiğini tekrar yükseltmesi takımı ve kuşkusuz kendisi adına büyük kazanç olur.
Okan Buruk bütün değişiklikleri zamanında yaptı. Oyuna müdahalesi yine başarılı olmuştu. Şampiyonluk, böyle elde edilen müthiş serilerle gelir. İcardi de atmaya devam ediyor... Galatasaray, artık maratonun son metrelerini koşuyor ve bitiş çizgisine çok yakın"
Ercan Taner,4,2024,Tatsız oyun,"İlk devredeki oyunun galibi Ankaragücü, oyun üstünlüğünü sonuca yansıtamadı.
Orta saha bu işin omurgası. Sıfıra yakın bir işlev olunca hiç bir şey yapamazsınız. Oyun kurma yok. Geriye oynama ve sonra topu kaptırma çok olunca zor anlar oluşur. Musrati, Gedson ve Muçi yoktular ilk devre sahada. İstatistiklere baktım. Sıfır şut ve net gol pozisyonu yok. Bu durum kabul edilebilir değil Beşiktaş adına ama eldeki kadro bu. Ghezzal hâlâ adıyla oynuyor herhalde. Rashica ne zaman adam geçip pozisyon hazırlayacak? Kimseyi geçemiyor! Muleka bu takımın bir numaralı santraforu asla olamaz. Umut Meraş’ın kanadı koridor oldu. Svensson, Ghezzal’den savunma desteği alamadığı için fizik olarak yıprandı. İlk yarı bu kadar kötü oyuna rağmen gol yememek mucizeydi Beşiktaş için.
Masuaku varsa ve iyiyse kesin o oynar. Serdar Topraktepe, Rashica’ya fazla tahammül edemedi. Cenk Tosun oyundaydı ve Muleka kanat bölgesine geçmişti. En azından ilk devre oynanan çekingen futboldan sıyrılma gayreti vardı takımda. İki takım ikinci yarının büyük bölümün de fazla riske girmek istemedi. Bireysel hata kovaladılar.
Kupa yarı finali denince akla ister istemez güzel futbol arayışı geliyor. Dün akşamki maçın ilk yarısında Ankaragücü’nün iyi futbol girişimi dışında maçta kaliteyi mumla aradık. Morutan’ın aşil sakatlığı maalesef üzüntü vericiydi. Geçmiş olsun, zor sakatlık. Tur ikinci maçta belli olacak.
Elemeli maçlarda şanslar her zaman eşittir. Beşiktaş dün akşam ilk devre Santos etkisi yaşadı sanki. İkinci yarı bu görüntü biraz dağıldı ama takım iyi değil ve umut vermiyor."
Ercan Taner,4,2024,Umutlar tükendi gibi,"Bazen iyi başlayamazsın maça. Gol pozisyonu bile bulamayabilirsin. Şampiyonluk stresi hiçbir şeye benzemez. Beyninin uygulamak istediğini ayaklar yapamayabilir. İlk yarının sonlarında ancak Dzeko ile pozisyon sayısını biraz yükseltebilmişti Fenerbahçe. Devre bitiyordu. Oyuncu farkı kalite ile birleşince ortaya nefis bir fotoğraf karesi çıktı. Fred ne vurdu topa öyle! Bir değil iki kaleci olsa o şutu çıkartamazdı. Öyle güzel zamanda gelmişti ki gol... Öne geçmenin verdiği psikolojik üstünlükle soyunma odasına gitmişti Fenerbahçe. Avrupa’dan elenmenin bilinç altına yerleşmiş moral bozukluğu maçın başında kendisini hissettirmişti. İlk golü atmak elbette büyük avantaj ama ben bu maçı nasıl olsa kazandım düşüncesi sizi olumsuz yola götürür.
Koita'nın attığı golde takım savunması nasıl uyurun uygulamalı örneğini görmüştük. Osayi Samuel belki İsmail Kartal’ın istediklerini karşılayamadığı için oyundan alındı. Tadic’in alınması konusu bana garip geldi. Maç içi istatistiği iyi olmayabilir ama o bu takımın en önemli hücum aklı. Düne kadar bu sezon her kulvarda toplamda 15 gol ve 13 asistle oynamıştı. Her an her şeyi yapacak bir oyuncu kolay kolay oyundan çıkmamalı. Dzeko dün gol yollarında başarılı olamadı. Onun da bu sezon toplamında 24 golü ve 7 asisti vardı. Cesur hamleler yaptı İsmail Kartal ama baba oyuncuların çıkması rakip savunmaya moral verir. Fenerbahçe’de işler kötüye gidebilirdi. Bu sezon başka bir İrfan Can Kahveci izliyoruz. Koştu, mücadele etti. Bir an bile oyundan düşmedi ve golünü attı. İsmail’in gol pası güzeldi.
Sivas gibi bir deplasmanda 2-1 öndeyken topunla, tüfeğinle savunma yapacaksın. VAR ile gelen penaltı sonrası Manaj Fenerbahçe’yi sarstı. Bu beraberlik ağır bir darbe oldu şampiyonluk yolunda."
Ercan Taner,4,2024,Kolay galibiyet,"Bazı maçlar oynanmadan rahatça kazanılır bilinçaltında. Kağıt üzerinde Pendik maçında bırakın kazanmayı, daha ilk yarıda bu maçın farka gideceğine inananlar çoğunluktaydı.
Enteresan olarak durgun gözükmüştü Galatasaray maçın başında. Gol pozisyonu oluşmuyor, şut imkanı bile vermiyordu Pendikspor. Rakip ceza sahası etkinliği yok gibiydi. Ama işte Icardi gibi golcünüz varsa golü bulma ihtimaliniz hep yüksek olur. Bu defa ceza sahası dışından çok akıllıca vurdu. Bu gole kadar isabetli şutu yoktu Galatasaray’ın. Pendikspor iyi oynadığını zannederken golü yemişti.
Hakim Ziyech işi çok iyi bilen bir sanatçı. Ajax günlerini hatırlıyorum da, bu adamın heykeli dikilir diye düşünüyordum. Bizim ligde öyle süper oynamıyor ama klas daima kalıcıdır. Duran toplarda, birebirde, ara paslarda yeri bambaşka. Kullandığı korner, Abdülkerim’in kafa vuruşu için idealdi.
Kaan Ayhan bu takımın sigortası. Kanat savunmada her şeyini veriyor. Oyun içinde hata yapma ihtimali çok az olan tarzı, savunmasını rahatlatıyor.
Okan Buruk, Nelsson ve Abdülkerim ikilisinden çok memnun, bu belli. Nelsson, Alanya maçında çok iyiydi ve formasını kaptırmaya niyeti yok gibi. Sanchez kulübede kaldı bu yüzden.
Galatasaray maçın son bölümlerinde kanatları iyi kullandı. Çabuk paslarla rakibin direncini düşürdü ve Mertens ile 3. golü buldu. Maç artık Galatasaray için çift kale taktik çalışmasına dönecek derken Alpaslan farkı ikiye indirdi.
Dün gece perdeyi penaltıdan Kerem kapattı. Öyle haftalara girdik ki zirve mücadelesindeki 2 takım da güzel futbolu değil, sadece kazanmayı düşünüyorlar. Skorlar farklı olsa da bu bir gerçek. Bizim ligimizde de bu gayet doğal!"
Ercan Taner,4,2024,Merhaba galibiyet,"Oyun başladığında en azından hücum bölgesinde bir şeyler yapmaya çalışan bir Beşiktaş gördük. Bu takım bu sezon hiç korner atmadan maç bitirmişti. Atağa bile çıkmaya çekinen yapı tabii ki  Beşiktaş’ın genetik yapısına çok ters gelecekti ve öyle oldu. Hırs, mücadele ve hücumu düşünmek Beşiktaş’ın olmazsa olmazları. Bu duruma tekrar dönmek mümkün ama bunun için süre ve çok olumlu transferler gerekiyor.
Bu kadro içinde orta alanda oyunu rahatlatacak, koordinasyonu sağlayacak isimlere ihtiyaç var. Oyuna katılacak, orta sahaya destek verebilecek stoperlerin bu kadroya gelmesi gerekiyor. Muci’ye özgür ortam sağladığınız zaman golünü de atar hücum bölgesini de yönetir.
Serdar Topraktepe yeni metotlar peşinde koşan bir teknik adam değil. Yaptığı tek bir hamle var. Her oyuncuyu kendi bölgesinde oynatmak. Mesela Musrati boşu boşuna yedek kulübesinde  ekledi. Kasımpaşa’da oynadığı dönem çabuk ataklarda Muleka etkili bir santrafordu. Dün akşam oyun onun istediği gibiydi. Golünü de attı. Yalnız kaybolmuş güvenini bu kadar çabuk kazanması kolay değil. Ghezzal ve Rashica çıkana kadar iyi niyetliydiler ama o kadar.
Bu sezon, Beşiktaş’ın yaşadığı en kötü dönemi görüyoruz. Buna rağmen Beşiktaş, forması ile  dördüncü sırada ve kupada iddialı. Lig için artık iyi futbol ve kötü geçen haftaların telafisi gerekiyor. Kupa alınırsa taraftarın biraz da olsa yüzü güler.
Chamberlain oyuna girdiğinde temposuyla faydalı olmaya çalıştı. Aboubakar ile taraftarın barışması çok zor gözüküyor. Kendisi de kayıp santrfor rolünü çok sevdi herhalde.
Galibiyet, kazanmayı unutan takıma güven getirir elbette. Bunu nihayet başardı Beşiktaş."
Ercan Taner,4,2024,Çok yazık oldu,"Zordur eleme maçları oynamak. İsmail Kartal hayalindeki savunma ikilisiyle başladı. İrfan Can Kahveci’nin usta vuruşu ile tur şansını erken eşitlemişti Fenerbahçe. Mesele stratejiyi önceden iyi belirleyip sahada uygulamak. İlk devre Dzeko ve Tadic’e yakın ve temaslı oynadılar. Samuel ve Ferdi rakip yarı sahada baskıya rağmen başarılı gözüktüler ilk devre. Mendilibar, İspanya’nın başarılı teknik adamlarından... Bitik Sevilla ile geçen yıl Uefa Avrupa Ligi’ni ve Avrupa Süper kupasını kazanmıştı. Olympiakos takımına en azından büyük güven aşılamış. İlk yarı tatlı-sert oynadılar ve savunma arkasına attıkları çabuk toplarla gol aradılar.
Fenerbahçe savunmasında Djiku’nun bir hatası dışında konsantrasyonu çok beğendim. Oyunun ikinci yarısında senaryo belli olmuştu. Olympiakos temponun ve oyun ritminin yükselmesini istemiyordu. Ellerinde uzatma kozu vardı ve amaçları buydu sanki. Sabırla pas yapmak istiyorlardı. Topu çabuk geri almadan çok koşmaya başlarsanız saha içi yapınız bozulabilir. Avantajı yakalayacak ikinci golün gelmediği her geçen dakika sıkıntı yaşayabilirsiniz. Dzeko çok iyi kontrol edilince son 20 dakikaya girerken Batshuayi’nin sanki oyuna alınması lazımdı. Disiplini hiç bozulmayan savunmaların dengesini bozmak için ideal bir oyuncu o. Dzeko - Batshuayi değişikliği olumlu bir düşünceydi. Fred kendine gelmiş. İsmail yine çok çalıştı. Szymanski ikinci yarının büyük bölümünde kayboldu. Masouras’ın şutunda Livakovic kritik hamlesini yapmasa tribünleri dolduran taraftarlar yıkılırdı.
Fred ve İrfan Can Kahveci değişikliği yorgunluk veya sakatlık olduysa normal, yoksa yanlış diye değerlendirilecek değişiklikler gibi geldi bana. Uzatmada tempo biraz düştü. İlk uzatma devresinde Olympiakos’un kullandığı duran topta direk ve Livakovic net golü önledi.
Krunic'in oyuna girmesiyle orta saha tamamen defans ağırlıklı olmuştu. İş penaltılara kalınca gözler kalecilerde olur. Maalesef turu Olympiakos kalecisi Tzolakis getirdi."
Ercan Taner,4,2024,45 dakika yetti,"Güzel bir şut izlemek için 40 dakika bekledik. Mertens o mükemmel vuruş tekniğini yeniden göstermişti. Top direğe vurmasa haftanın en güzel gollerinden birini izleyecektik. Mertens’in şutuna kadar Galatasaray’ın isabetli şutu yoktu maçta. Rakip ceza sahası etkinliği çok azdı.
Sanchez yedekti. Teknik direktör en iyisini bilir ve kararlarına saygı duyulur ama Sanchez iyiyse bence o oynar.
Aurier'in ilk maçı, bu yüzden hakkında herhangi bir şey demek için birkaç maçını görmemiz lazım. Tabii lig bitiyor. Sakatlığı çok uzun sürdü. Köhn temaslı oyunu seviyor. Karşısında sprinter bir oyuncu ona kolay kart göstertebilir. Oğuz karşısında zorlandığı anlar vardı.
Alanyaspor kaybolan güvenini yeniden kazanmış ve üst düzey konsantrasyon ile mücadele etti. Fatih Tekke gibi deneyimli bir ismin gereksiz kırmızı kart görmesi olmadı.
Kerem Aktürkoğlu’ndaki önlenemez durgunluk devam ediyor. Okan Buruk işlerin iyi gitmediğini görünce Ziyech ve Kaan Ayhan’ı oyuna aldı. Galatasaray topa ve bunun sonucunda da oyuna hükmedemiyordu. Barış Alper, topa Thierry Henry gibi mükemmel vurmuştu.
İkinci yarının başından itibaren baskıyı ve golü istediğini rakibe hissettiren bir Galatasaray vardı. Ziyech’in golü tam usta işiydi. Bir terzi gibi ölçtü, biçti, topu çıkmayacak yere nefis gönderdi.
İkinci yarıdaki hırs, yüksek mücadele isteği ve oyun içi yardımlaşma maçı Galatasaray’a döndürmüştü. Oyunun tamamen hakimi olunca estetik arayışlar ön plana çıkar. Mertens uzaktan yine denemişti mesela.
Barış Alper, gecenin oyuncusu oldu attığı güzel gollerle. Icardi dün akşam yine golünü attı. Yüksek tempo ve iyi kanat organizasyonları ile Galatasaray ikinci devre gövde gösterisi yaptı."
Ercan Taner,4,2024,Krunic ısrarı üzebilir,"Şampiyonluk yolunda artık puan kaybına tahammül edilemeyecek bir maça çıkıyorsun. Yorgun ve kötü bir görüntün var takım olarak. Çok önemli bir pozisyonu harcıyorsun ve sonrasında Karagümrük Can ile golünü atıyor. Krunic ısrarı dün devam etti. Hücum esnasında aldığı pasları geriye oynama alışkanlığı ve kaçırdığı net pozisyon...
Oyun olarak değişiklik yapmak istiyorsan Batshuayi ve Dzeko ile başla maça mesela. Rakip o zaman daha tedbirli davranmak zorunda kalır. Karagümrük bir ara maçı Fenerbahçe yarı sahasına yıkmıştı. Livakovic’in 2 hayati kurtarışı olmasa maç bilinmeze giderdi. 2. yarı Batshuayi oyundaydı ve Dzeko hemen beraberlik golünü attı.
Skor olarak gerideyken gelen erken beraberlik golü, kriz yaşadığınız maçlarda büyük önem taşır. Osayi ile kazanılan penaltıda hakem VAR uyarısını beklemeden kararı vermeliydi. Batshuayi penaltıdan attığı golle krizi çok fazla büyümeden bitirmişti.
İsmail dün akşam kritik bölgelerde toplar kaybetti. Fred  Önceden izlediğimiz iyi performansına henüz ulaşabilmiş değil. Serdar Aziz herhalde sarı kartı var diye Becao ile değişti. Sakatlığı da olabilir. Gayet iyi oynuyordu çünkü.
İkinci yarı temposunu arttıran Ferdi, kanadına hareket getirmişti. Mendes’in kırmızı kartı çok doğruydu. Bu sezon ayağa arkadan basma faulleri çok oluyor. Karagümrük eksik kalınca havluyu attı oyun olarak. İrfan Can Kahveci yine  takımın iyileri arasındaydı. Dün akşam Olympiakos maçının ne kadar ağır geçtiğini ilk yarıdaki durgun oyunla gördük. İsmail ve Krunic gibi defans ağırlıklı 2 orta saha ile başlayınca oyun içinde yaratıcılık yok olmuştu.
Tedbir iyidir ama sen Fenerbahçe’sin. Düşmemeye oynayan bir takıma saha içinde elbette saygı duyacaksın ama böyle bir ilk yarı gerçekten şaşırtıcıydı.
Kazanılan 3 puan çok net bir şekilde Livakovic sayesindedir."
Ercan Taner,4,2024,Beşiktaş bildiğiniz gibi,"Semih oyunda kendini gösterince golünü atıyor. Golü hissetmesi, topun kendisine gelebileceğini hesaplaması ve duvar paslarına yatkınlığı ile her an sonucu değiştirebilecek bir yetenek olduğunu yine gösterdi rahat gol vuruşunu yaparken.
Santos, Başakşehir maçı gibi yine hücum oyuncularının fazla olduğu bir kadro tercih etmişti. Evindeki maçta bu defa topu rakibine fazla vermeyen bir takım izledik. Bu görüntü ilk yarının son dakikalarına kadar devam etti. Tehlikeli bölgede top kaybetme alışkanlığı bu anlarda ön plana çıkmıştı ev sahibinde. Gedson’un hatası gole sebep olacak kadar büyüktü.
Al-Musrati’de problem yok herhalde. Yüksek bonservis ödenen oyuncuların yedek kulübesinde oturması çok garip. Santos antrenman temposundan memnun olmayabilir veya sakatlık riski halen devam ediyor olabilir kendisinin.
Sahadaki bu kadronun üstün olabilmesi için oyunu mutlaka rakip yarı sahada tutması gerekiyor. Geriye yaslanırsanız hem pozisyon verirsiniz, hem de top rakipte kalmaya başlar. Muçi durgun kalınca anahtar pas çıkmadı. Rashica formsuz ve kaç maçtır istenileni veremiyor.
Ev sahibi 2. golü atamayınca klasik olay yine gerçekleşti. Beşiktaş gol yedi. Samsunspor ikinci yarıdaki oyunuyla gol sinyalleri vermişti ve Emre attı. Ghezzal ikinci yarı oyundan düştü. Resmen pili pitmişti. Daha önce çıkmalıydı.
Santos son dakikalarda forveti dörtledi. Her türlü riski almıştı kazanmak için. Fakat bu arkadaşlara kim servis yapacaktı? Esas mesele buydu.
Duraklama anlarında duran top şansı veya karambol yakalarsınız gol atabilirsiniz. Bu faktörler için baskı kurmanız gerekir. Gerçekleşmeyince yine kazanamadı Beşiktaş."
Ercan Taner,4,2024,Kadıköy gecesini bekliyorum,"Avrupa kupası maçlarında bireysel hatadan uzak duracaksın. Takım oyuna iyi başlamış, sahaya iyi yayılıyor derken Çağlar çok kötü yere topu bıraktı ve Olympiakos öne geçti.
Topla oynama oranları her zaman gerçeği yansıtmaz. Atağa çıkmak isterken ani alan baskısında topu kaybetmek kriz yaşamanıza yol açar. Çağlar bu kez ofsaytı bozdu, 2-0 öne geçtiler. Zajc ve Krunic ilk yarının kayıp oyuncularıydı. Osayi ve sakatlanıp çıkana kadar Oosterwolde oyunun iki yönünde de eksik kaldılar. Yediği gollerde Livakovic’in büyük hatası yoktu ama kendisinde bir durgunluk var. Bu konu bana enteresan geldi. Stoperler oyun kurma konusunda başarısız olursa oyun ritminiz bozulur ve çıkamazsınız. Becao da beklentilerin bayağı altında kaldı ikinci devrenin başında.
Çıkarken top kaybı demek topu ağlarda görmek anlamına geliyor maalesef. Büyük umutlarla gelinen Atina’da Krunic’in hatası ile durumun bir anda 3-0 olması çok moral bozucu oldu. Fred’in ve İsmail’in oyuna girmesi takımı kendine getirdi. Maç öncesi İsmail Kartal bu oyuncuların yedekte kalması ile ilgili stratejik düşünüyoruz demişti. Hoca haklı olabilir veya önceliği lig şampiyonluğu olabilir ama Avrupa’da final ve kupa almak daha önemli bence.
Tadic, attığı penaltıyla umuda yolculuğu başlatmıştı. İrfan Can attığı golle tribünleri susturdu. Hormonlu gıdalar gibi suni bir şekilde oluşturduğu farkı koruyamazdı bu Olympiakos zaten. Dünkü maçta rakip Aston Villa veya Lille olsa sonuç tam bir felaket olabilirdi. Bireysel hataları bırakın, takım savunmasında bu kadar boşluk verilmesi çok şaşırtıcıydı. Rövanş tehlikeli olabilir.
Olympiakos kendi evinde dört yediği Maccabi’ye rövanşta 6 gol atıp tur atlamış, dün geceye gelmişti. Umarım İsmail Kartal ve ekibi Kadıköy’de daha stratejik düşünür!"
Ercan Taner,4,2024,Olmadı!,"17 Ocak 1909... Fenerbahçe-Galatasaray ilk derbilerini oynadılar. 2024 yılını yaşıyoruz. Şanlıurfa’da tarihi bir derbi gördük yine... Fenerbahçe’nin U19 takımı, bir günde 2 maç heyecanı yaşadı. İstanbul’da Giresunspor’u yendi ve uçağa binip, Şanlıurfa’ya geldi. Gençler için de bir ilk oldu.
Olmadı Süper Kupa işi... Yeni gelecek federasyon yönetiminin kupa organizasyonları ve fikstür programları statüsünde Almanya, İngiltere, Fransa, İtalya ne yapıyorsa aynı yolları uygulama metodunu devreye alması şart. Mesela, başkent Ankara, muhteşem 19 Mayıs Stadı’na kavuşmak üzere... “Süper Kupa, her sezon başı, şu tarihte Ankara’da oynanır” diye alınacak bir karar ve yönetmelikle, böyle krizlerin tekrar yaşanması engellenir.
Takımlarına gönül vermiş çocuklar, maçın bu hale gelmesine en çok üzülenler olmuştur, eminim... Aylardır, dün akşamın hayallerini kuran futbolseverlerin çoğunun mutsuz olduğunu tahmin ediyorum.
Neler yaşadık bu sezon... Hakem yumruklandı. İstanbulspor sahadan çekildi. Trabzonspor-Fenerbahçe maçının sonunda inanılmaz manzaralar gördük. Daha lig bitmedi, Türkiye Kupası sahibini bulmadı!
Bundan sonra önce yöneticiler, futbolcular, hakemler ve biz medya çalışanları dahil çok dikkatli olmalıyız. Futbolumuz, bir sakinlik evresine girmek zorunda. Bu gidiş iyi değil ve ortaya hiç kimsenin altından kalkamayacağı acı faturalar çıkabilir, ama gerçekler hala halı altına süpürülmeye çalışılıyor.
Hakemlerimiz formsuz ve yetenekleri maalesef sınırlı... PFDK ceza yönetmeliği ve tahkim kurulu, günümüz koşullarına uyacak revizyon yaşamalı. Süper Lig’in dışında oynanan “yöneticiler ligi” kesinlikle sona ermeli... Marka değeri diye ortalık inletiliyor. Daha Süper Kupa işini bir türlü organize edemiyorlar. Umarım dün geceden sonra şapkalar masaya konur ve herkes, Türk futbolunun iyiliği için bembeyaz bir sayfa açar."
Ercan Taner,4,2024,Beşiktaş böyle oynamaz!,"Beşiktaş'ta sahaya çıkan kadro hücum ağırlıklı isimlerle doluydu. Takımın bu yapısı topu mecburen Başakşehir’e bıraktı. Savunmada temaslı oyun ve takım boyunun fazla uzamaması planı yapmıştı Santos. Kağıt üzerinde Semih ve Aboubakar tehlikeli isimler. Onlara servisi iyi yapamazsanız o kağıt üzerinde sadece yazılı birer isim olarak kalırlar. Yüzde 32 topa sahip olma ve çok az pas yapan Beşiktaş, sanki uluslararası turnuva maçı oynayan bir yapı içindeydi. 
Kendi yarı sahasında kompakt gözüken Beşiktaş, hücumda Colley’in golü dışında etkisiz kaldı. Başakşehir’in pas ritminin yavaş olması Beşiktaş’ın işine yararken, ortaya zevksiz bir maç çıkmıştı. Şöyle tipik bir deplasman takımı hayal edin. Kanat savunmaları çok az çıkan, rakibin birinci bölgesinde hata yapmasını kovalayan, üretim anlamında hiç riske girmeyen bir oluşum. Deplasman tarzınız bu olabilir.
Evinizde böyle oynamayacaksınız herhalde! Ghezzal’ın direkten dönen serbest vuruşu gol olsa oyun tahmin ediyorum başka bir yere giderdi. Rashica, adam eksiltme konusunda yine sınıfta kaldı.
Defans ağırlıklı oyunda Muçi ne kadar mutlu ve ne kadar fayda sağlıyor? Niye etkili değil? Muleka’nın bu haliyle yeni sezonda kadroya girmesi mümkün değil. 
Gedson sadece çok koştu o kadar. Maç öyle bir hale geldi ki, sabah çok erken işe giden ve oturup maçı seyrederim diyen çoğu futbolsever ekran başında şahane şekerleme yapmış olabilir. 
Semih'in direkten dönen topu biraz heyecanı yükseltmişti. Santos, 3 maçtır kaybediyorum, bu maçı da kazanamazsam işim çok zora girecek, ne yapıp edip kazanmalıyım düşüncesini bu savunma oyunuyla sahaya yansıttı. Böyle oyunlarda mutlaka hata yaparsınız. 
Kornerden Emirhan, attığı kafa golüyle Santos’un planlarını alt üst etti."
Ercan Taner,4,2024,Sakinlik şampiyonluk getirir,"Stres, kaygı yaratır. Trabzonspor maçının sonundan düne kadar yaşananlar taraftarları ve yönetimi etkiledi. Peki ya futbolcular? Onlar profesyonel, bir şey olmaz 
diye düşünmeyin. Şampiyonluk giderse ne yaparız düşüncesi özellikle Türk oyuncuların beyninde ve sırtında kocaman bir yük yaratmaz mı? Zordur bu işler. 
Kaleci İrfan Can çok kolay pas atabileceği anda topu Balotelli’ye bırakınca, Djiku’nun golüyle önde olan takımı ve kendisi büyük şok yaşadı. Öyle bir ilk yarıydı ki, olmayınca olmuyor denilen anlar fazlasıyla yaşandı. Szymanski ve Dzeko’nun topları direkten dönmüştü ve dakikalar geçiyordu. 
Livakovic kulübede oturuyorsa iyi demektir ve o oynar. Kaleci mevkii ile fazla oynamayacaksın. Altay ağzı ile kuş tutsa Manchester United hep Onana’yı oynatıyor. Adana Demirspor bütün umutlarını ani atağa bağlamıştı. Fenerbahçe rakibinin pas yapmasına izin vermeyince baskı oluştu. Gol sinyalleri başlamıştı. İrfan Can hazırladı, Dzeko attı. Kalecilerin hatalarının ön plana çıktığı bir maçı yaşıyorduk. 
2. yarı oyuna giren kaleci Vedat topu uzaklaştırmak istedi, takım arkadaşı topu Tadiç’e bıraktı. Yer orta saha çizgisine yakındı. Herkes atamazdı o golü. Tam usta işi bir vuruştu. Adana Demirspor oyun içinde bir şeyler yapmaya çalışırken yıkılmıştı. Dün akşam Fenerbahçe forması giyen her oyuncu iki kişilik oynamak istedi. Maça aşırı 
motive olmuşlardı. Böyle oyun anlayışı bazen sistemi bozar. Beklenmedik top kayıpları veya savunmada büyük hatalar yapabilirsiniz. 3-1 öne geçmek büyük rahatlık getirmişti. Aşırı motivasyon sonrası Barasi, Demirspor’un umutlarını son dakikalara taşımayı başardı. Finali Serdar Dursun tam zamanında yaptı ve son bölümde takımının kriz yaşamasına izin vermedi. 
Şampiyonluk mücadelesi artık uzun ve ince yola girdi. Bu yolda sakin kalmak gol atmak gibidir."
Ercan Taner,4,2024,Icardi'nin 3 puanı,"Konuşulup, yorumlar yapılıyordu “Icardi bu sezon çok iyi değil” diye... Artık bunu biliyoruz, yürüse bile oyundan almaz onu Okan Buruk... Çünkü gol anını, hissini, topa ne zaman ve nasıl dokunuşlar yapacağını en iyi bilen isimlerden o... Yine çıktı sahneye, vurdu kafayı, attı golü...
Icardi'ye konfor ve iyi servis demek, daha çok gol atar anlamına da geliyor aynı zamanda...
Topa sahip olan Galatasaray, ilk devre farkı arttırabilirdi. Dikkatimi çeken tek olumsuzluk, savunmanın arkasına atılan ani toplarda tehlikeli olabilecek  pozisyonların oluşma ihtimalinin ortaya çıkmasıydı.
Ajax'ta oynarken “bu nasıl sihirli ayaklar, dünya yeni yıldızını izliyor” düşünceleri ile futbolseverlerin büyük hayranlığını kazanan Ziyech, izleyenleri mutlaka şaşırtıyordur. Chelsea’de duraklama dönemine giren Ziyech için Galatasaray büyük bir şans... Olmazsa, yazık olacak. Dün akşam ısrarla reklam panolarına yakın olan bölgede topla buluşmayı tercih etti. Uzak kaldı ceza sahasına...
İlk devre takımın iyileri içinde gözüken Zaha, ikinci yarı etkisini kaybetti.  Mertens’in yeri ayrı... Oyun zekası yaşı kaç olursa olsun ona yeter.
Maç uzun süre 1-0 giderse ister istemez hata yaparsak işimiz zora girer düşüncesi bilinç altında harekete geçer. Rakip ise her türlü riske girmeye hazırdır. Son 15 dakikaya girerken temkini elden bırakmayan bir Galatasaray izledik. Hatayspor’da sonuca etki edecek oyuncu sayısı fazla değil. Olsa  zorlanırdı ev sahibi.
İlk yarı oynadığı diri futbol dün akşam Galatasaray’a üç puanı getirdi. İkinci yarı oynanan futboldan Okan Buruk’un fazla mutlu olduğunu sanmıyorum.
Artık puan kaybetmenin telafisinin çok zor olacağı haftalara girdik. Önemli olan tek şey var, o da kazanmak."
Ercan Taner,5,2024,Tebrikler Şampiyon!,"Bu bir başarı öyküsüdür. Akhisar gibi şu anda alt liglerde kaybolan bir takımla Türkiye Kupası’nı kazanmak, Başakşehir gibi seyircisi parmakla sayılan bir kulüple lig şampiyonu olmak ve üst üste 2 sezon müthiş serilerle Galatasaray’ı şampiyonluğa taşımak önemli işler. Okan Buruk, son yılların en başarılı teknik direktörü olduğunu bir kez daha kanıtladı. Elbette kazanılan şampiyonluk Okan Buruk’un başarı öyküsüdür.
Konyaspor, kendi evinde oynadığı Fenerbahçe maçının kopyası gibi yine defansif başladı maça. 1 puan bana yeter mantığı zordur ve çoğu zaman işlemez. Rakibiniz şampiyon olacaksa işiniz şansa kalabilir. Bir de karşınızda Icardi varsa golü yeme ihtimaliniz artar. Attı yine Icardi.
İlk devre sahanın her yerinde Galatasaray vardı. Muslera yere bile yatmamıştı. İkinci yarı eyvah ben düşüyorum atak oynamalıyım düşüncesi sadece 4 dakika sürdü ev sahibinin. Icardi, Arjantin yeteneğini bu kez nefis topuk vuruşuyla gösterdi. Artık Mike Tyson ringe çıkmıştı sanki ve işi hemen bitirmek istiyordu. Berkan uzaktan vurdu bu kez.
Konya nakavt olmuştu. Galatasaray hiç zorlanmadı dün akşam. Konsantrasyon zirvedeydi. Derbi mağlubiyeti sonrası bütün takım bu maç için kenetlenmişti. Arada kadro anlamındaki büyük klas farkı maç boyunca kendini gösterdi. 37 maçta tam 102 puan kazanarak şampiyon olmak, Türk futbol tarihinde kırılması zor bir rekor olarak hatırlanacak.
Yağmur, çamur, fırtına, soğuk demeden takımını tribünleri her maçta doldurarak destekleyen Galatasaray taraftarı, büyük zaferde haklı olarak önemli pay sahibi oldu. Malzemecisinden doktoruna, futbolcusundan yöneticisine ve teknik direktörüne kadar şampiyonluğu kazanan Galatasaray’ı kutluyorum."
Ercan Taner,5,2024,Olimpiyat'ta kartal pençesi,"Gerçek yerin stoper değilse ne kadar çalışsan da, ne kadar fedakarca mücadele etsen de hepsi bir anda boşa gider. Necip, Onuachu’nun yanından geçip gitmesine engel olamadı. Colley, acayip çalım yedi. Mert karşılayamadı, Onuachu golü attı. Bu sezonun fotoğraf karelerini tekrar yaşatmıştı Beşiktaş savunması.
Gol öncesinde ve sonrasında Beşiktaş takımı hiç kötü oynamıyordu aslında. Kanatları iyi kullandılar ve ritmi hep yüksek tuttular. Trabzonspor kendi yarı sahasında daha kontrollü bir oyun düşüncesindeydi. Beşiktaş’ın baskısı iyice hissedildi ve geçiş oyunu arayışı sonuç vermedi Trabzonspor’un. Devre biterken gelen penaltı, geride olan Beşiktaş’a Ghezzal’ın golü atmasıyla kuşkusuz büyük moral getirdi. Trabzonspor, erken kapanmanın bedelini ödemişti.
Gedson Fernandes, bu sezonun en iyi maçını oynadı. Muleka’ya topu taşıması mükemmeldi. Muleka da ustalık dolu gol pasıyla Salih’e çok güzel pozisyon hazırladı. Musrati, takıma geldikten sonra ilk kez üst düzey oynadı. Uzun pasları kusursuza yakın olan Musrati, temaslı oyunda faul yapmadan yerinde müdahaleleri ile dikkat çekti. Trabzonspor rakibinin kendi yarı sahasına çekildiği anlarda etkili olmaya çalıştı ya da bireysel hata kovaladı.
Abdullah Avcı’nın takımı orta alanda üretim anlamında çok etkisiz kaldı. Tam bir sezon boyunca konsantrasyonu bu kadar yüksek maçı kazanmayı isteyen bir Beşiktaş izleyememiştik. Her oyuncu iki kişilik oynadı. Maçtan önce şöyle düşünmüştüm...
Finallerin öyküsü çok farklıdır. Maçtan önce kupaya ligde aldığı sonuçlarla bir adım daha yakındı Trabzonspor. Beraberliğe maç bitmek üzereyken Pepe ile ulaştılar. Uzatmaya gidiyoruz derken pahalı transfer Musrati nefis bir gol attı. Kupayı getiren golü atarsan bir anda taraftarın sevgilisi olursun.
Beşiktaş için sezon en azından mutlu bitti."
Ercan Taner,5,2024,Umutları son haftaya taşımak,"Ben bir sporseverim. 18 yaşından beri profesyonel olarak yayın dünyasının  içindeyim. Ne unutulmaz maçlar gördüm... Olimpiyatlarda sporun centilmenliğini, ruhunu doyasıya yaşadım.
Derbilerin derbisi diyoruz; Galatasaray - Fenerbahçe maçlarına ama bu maçları izlerken son yıllarda, güzel futbola, saha içinde harika taktiksel  organizasyonlara hasret kaldık. Dünya Boks Şampiyonluğu unvan maçlarında bile görmediğimiz gerginliği, stresi bu maçlarda yaşamak zorunda mıyız sevgili futbolseverler?
Ceza sahası içinde pek net pozisyon olmadan biten çöpe atılmış bir ilk devre yaşadık. Fikstürde sezon sonuna koymayın artık böyle gergin geçecek derbileri. Futbol izlemek istiyoruz, sinir harbi değil.
Böyle maçlarda sarı kart görünce buz adam olacaksın. Djiku’yu kastediyorum. Kırmızı gördü. Fenerbahçe erken eksik kalmasına rağmen savaştı ve ayakta kaldı.
Şampiyonluk maçı; stres çok, maçın adı da derbi olunca ev sahibi bile olsanız sizi etkiliyor. Ceza sahası çevresinde geçmiş maçlarda tek top veya duvar paslarıyla kolay pozisyonlar bulan Galatasaray, bu maçta bilinç altında önce kontrol dedi.
Böyle düşünürsen zaman geçmez. Bir bakmışsınız duran topta kaleciniz hata yapmış ve golü yemişsiniz. Maçı beraberliğe kilitlemek isterseniz kabus başlar. Çağlar golü atınca haklı olarak büyük bir sessizlik ve şok yaşandı.
Kaleci Muslera, Mertens, Ziyech ve İcardi gergindiler, bu nedenle oyuna ağırlıklarını koyamadılar. 10 kişi kalmak büyük dezavantajdı Fenerbahçe için. Bunu hiç hissettirmeyen başarılı takım savunması, umutların son haftaya taşınmasını sağladı.
Galatasaray hala avantajlı ama futbol sürprizler oyunu... Bekleyip göreceğiz..   "
Ercan Taner,5,2024,En büyük taraftar!,"Hatayspor küme düşmemek için canını dişine takmış mücadele ediyordu. Beşiktaş yine bildiğiniz gibiydi. Çıkan 11 kupa maçı düşünülerek oluşturulmuştu ama takım yine ağır çekim tekrar pozisyonları gibi inanılmaz yavaştı. Musrati ne yaptı derseniz yine sıfır katkıya devam etti.
Demir Ege ondan daha hareketli ve istekliydi. Masuaku, Premier Lig’den bizim lige geldi. Bu kadar top kaybeden bir sol kanat savunma ile istikrar yakalayamazsınız. Kullandığı tüm duran toplar da berbattı. Chamberlain İstanbul’da mutlu bir İngiliz olabilir.
Sakatlık riski yüksek bir oyuncu artık o. Geleceğinizi ona bağlayamazsınız. Semih ısrarla kanatta oynuyor. Çocuk gol pozisyonuna girmeyi unuttu. Bu sezonun klasiklerinden birini yeniden yaşadık Beşiktaş adına. Duran topu karşılayamama sendromu ile Massanga Hatayspor’u öne geçirdi.
Oyuna ikinci devre giren Gedson topa ne vurdu öyle! Doksana gitmişti top. Madem böyle şut atabiliyorsun, neden hiç denemiyorsun dedirten bir şuttu. Ama klasik durum devam etti. Hemen yedi golü yine Beşiktaş. Masuaku geç kaldı, Bashiru kolayca golü attı.
Kendi evinde nefis bir gol atıyorsun, taraftarın coşmuş, seni ayakta alkışlıyor ve hemen gol yiyorsun. Taraftara çok yazık oluyor üç yıldır!
Aboubakar meselesi kendisi açısından üzücü. Oyuna giriyor ıslıklanıyor, topla buluşuyor protesto ediliyor. Yazık, almayın oyuna bari. VAR ile gelen penaltıyı attı ama şu anki gidişatta herkes yıpranıyor... 
Saha içinde formadan çekme çok oldu. Cihan Aydın oyunu bazen oynattı, bazen durdurdu. Böyle giderse lastiği patlatır bir maçta. Dün akşamki yönetimini hiç ama hiç beğenmedim!
Bu maçta oynayan ve oynamayan oyuncularıyla bu takımın kupa finalini kazanması büyük bir futbol mucizesi olur. Artık bitmiş ve tükenmiş bir futbolcu topluluğu ligin bitmesini bekliyor. Yönetim, hoca konusu ve transferde başarılı olamazsa ağustos ayı bile sıkıntılı geçebilir."
Ercan Taner,5,2024,Berkan'dan altın gol,"Stres ile baş etmenin yolları hakkında bilim insanları kitaplar yazıyor, makaleler ile bu hassas konuyu yorumluyorlar. Şampiyonluk stresinin şu ana kadar kesin tanısı bir türlü konamadı. Ayaklarınıza sanki demir gülle bağlı gibi olabilirsiniz mesela. Beyninizin verdiği komutları ayaklar yapamaz çoğu zaman. Bir de şu duygu vardır: Biz her türlü çıkarız, normal oynasak da nasıl olsa bu maçı kazanırız.
Karagümrük can derdindeydi. Hafta içi kupa maçını bile boş verdiler. Sadece ama sadece bu maç ile yatıp kalkmışlar. Özellikle bizim ligde son haftalarda küme düşme ihtimali bulunan takımlarla oynarken çok zorlanırsınız. Çünkü her maçları bir finaldir bu takımların. Galatasaray pres yapmak isterken arkayı çok boş ve kontrolsüz bırakınca gol yiyeceği belli olmuştu. Mendez golü atınca şok oldu Galatasaray’ın oyuncuları. Barış’ın kafa ile attığı gol gecikse soyunma odasına geride gidecekti takım.
İkinci yarı oyunun geçtiği bölge Karagümrük yarı sahasıydı. Karagümrük uzun süre iyi kapandı ve çabuk ataklarla şans aradı. Bu sezon Barış Alper’in yeri bambaşka. Bu maçta resmen başroldeydi. Topu alışı, ceza sahasına girişi ve Mertens’e verdiği gol pası mükemmeldi. Barış Alper kuşkusuz maçın yıldızıydı.
Kaleciler kolay kolay yaşlanmaz. Sirigu çok kritik 2 kurtarış yaptı ve takımını oyunda tuttu. Kaleciler böyle anlarda ortaya çıkarsa arkadaşları moral kazanır.
Markao topa sert vururken savunmanın sadece göz markajı yapmasının bedeli ağır oldu. Beraberlik golü maça gri bir hava getirmişti. Maçı kaybedebilirdi Galatasaray. Ataklarda kaybedilen toplar, geriye dönüşlerde gecikmeler işi zora götürüyordu. Böyle anlarda hiç ummadığınız bir isim ön plana çıkıp sizi ayağa kaldırabilir. Berkan sahneye çıktı ve attığı golle takımına avantajı kaybetmeyecekleri müjdesini verdi."
Ercan Taner,5,2024,Olimpiyat'ta kusursuz fırtına,"Kupa maçında ilk maçta yakaladığın avantajı korumak önemli bir öncelik. Bu anlayışın ilk 15 dakikasında istekli ve bir an önce gol atmak isteyen Trabzonspor’u izledik. Sonraki bölüm oyun durgunlaştı Trabzonspor adına... Ritmin düşmesi Karagümrük’ün işine geldi. En azından, çabuk atak imkanları buldu bir kaç tane... İşin gerçeği, seyir zevki düşüktü ilk devre, takımlar soyunma odasına giderken... Koskoca 45 dakikada, 2 isabetsiz şut atabildi Abdullah Avcı’nın takımı... Hücum da Trezequet’in eksikliği açıkça belli oldu. Meunier ve Visca’nın kanat bölgesini uzun süre iyi kapattı Karagümrük...
Onuachu, servis bekleyen bir forvet, ceza sahası kendisinin uzmanlık alanı. Gol anlarını hisseden bir oyuncu. Yine attı golünü. Bir sezon içinde yaşadığı ağır sakatlığa rağmen, toplamda 13 gol ve 4 asisti bulmak önemli. Meunier, yılların ustası olarak yine iyi top attı. Onuachu’nun sakatlanıp çıkması, son haftalar adına dezavantaj olabilir Trabzonspor için...
Öne geçmek, Trabzonspor adına, geçiş oyunlarında daha başarılı gözükmesi demekti. Takımın orta alandaki formda ismi Bardhi, Fountas’a iyi asist yaptı.
Karagümrük havlu atmıştı artık. Penaltıdan Umut’un golü ile fırtına, finali tamamen yakaladı. Kağıt üzerinde rakibinden çok üstün gözüken Trabzonspor, ikinci yarıda temposunu yakalayınca ev sahibinin yapacak hiçbir şeyi kalmamıştı.
Visca'nın etkili futbolu, hücum bölgesinde farkını çok olumlu hissettirdi. Umut, dördüncü golü çok klas attı.
Kupada, adı büyük finali izleyeceğiz. Trabzonspor mu? Beşiktaş mı? İki takımın da büyük başarıya ihtiyacı var sezon kapanırken.."
Ercan Taner,5,2024,Kupaya tutunmak,"İstanbul'da baharın müjdecisi harika bir akşam vardı. Taraftar takımına inanmış, tribünleri tamamen doldurmuştu. Şartların lehinize olduğu evinizdeki böyle maçlar başladıktan sonra rakibe nefes aldırmamanız lazım. Strese girmeyeceksiniz! En azından ilk 10 dakika konuk takımın kendi yarı sahasında pas yapmakta bile zorlanacağı bir tempo meydana getirmeniz lazım. Sezon zaten sizin için kapanmış durumda. Tek bir umudunuz var, o da finale çıkıp kupayı kazanabilmek. Zaman zaman atak yapmaya çalışan fakat onları da sonlandırmakta zorluk çeken bir 11 vardı sahada Beşiktaş adına. Hatta bir ara topu Ankaragücü takımından geri almada zorlanan bir Beşiktaş izledik. Rashica ve Ghezzal tabii ki iyi niyetli oyuncular fakat Semih’e hiç kolaylık sağlayamadılar. Onun da bence morali çok bozuldu.
Musrati nasıl bir oyuncu? Sahada ne iş yapıyor? Hâlâ anlayamadım... Yanındaki arkadaşlarına ayak içi ile tek pas yapsın diye alındıysa çok yazık gerçekten. Beşiktaş savunması Ankaragücü’nün gol atması için elinden geleni yaptı. Hazırlık pası bile yapamayan bir anlayışın hiç riske girmemesi lazım.
Ghezzal sakatlık sinyali veriyordu. Bitiremedi maçı. Bence onunla devam etmek büyük hata olur yeni sezonda. Ankaragücü, pas yaparak kale vuruşu kullanma konusunda hata yapınca Muçi, taraftarın sabırla beklediği golü attı. Ankaragücü maça ortaktı ama futbol hata kabul etmiyor. Beşiktaş’ta bir oyuncu topu kaptırdığında kalesinde mutlaka tehlike oluyor veya takım baskı yiyor. Bu hastalığı altı teknik direktör değişmesine rağmen kimse iyileştiremedi.
Maçın son bölümlerinde girdiği pozisyonlara rağmen ikinci golü bulamadı Beşiktaş ama finali yakaladı.."
Ercan Taner,5,2024,Fenerbahçe havlu atarken,"Artık zirveyi kovalıyor Fenerbahçe. İpler elinde değil. Böyle durumlarda en iyisi hemen maçın başında öne geçmek. Tadic girdiği pozisyonda golü atsa daha rahat bir oyun olurdu. İlk devre Konyaspor yarı sahasında geçti. Tempo yükselmedi. Fenerbahçe’nin rakibini daha fazla geriye itmesi gerekiyordu.
Top ceza sahasına fazla gelirse gözler Batshuayi’yi arar. Dzeko zaten orta alana gelerek pas trafiğine giriyor. İkisinin başlaması daha iyi olurdu Fenerbahçe için sanki.
Böyle sıkışık maçlarda ceza sahası dışından mutlaka şut arayışları gerekir. Bunu fazla denemedi konuk ekip. İkinci yarı kabus gibi çökmüştü. Osayi Samuel ve İrfan Can Kahveci’nin sakatlanıp oyuna devam edememeleri oyun içi dengeleri bozabilirdi. Dzeko kariyerinin en şanssız anlarını yaşamış gibi oldu. Arka arkaya net 2 fırsatı değerlendiremedi.
Son 15 dakikaya girilirken topla oynama istatistiklerine baktım. Top yüzde 72 Fenerbahçe’nindi. Dzeko kaçan fırsatları ve Cengiz’in şut denemeleri dışında net pozisyonlar bir türlü oluşmadı.
Uzun yıllardır bu kadar güçsüz, rakibinin üzerine gidemeyen bir Konyaspor görmemiştim. Bu takımın ligde kalma mücadelesi yapması normal ve bence işi zor. Szymanski bazen oyunun içinde ortadan kayboluyor. Onun skor yapamaması ve atakların içinde ön plana çıkamaması bana enteresan geldi.
Tadic oyundan çıkınca mimar oyuncu arar gözler. 3 forvetle oynuyorsan onlara servis ve konfor gerekiyor. Son dakikalarda yapacak bir şey kalmayınca ceza sahası içi ve çevresine gönderdiği uzun toplarla pozisyon aradı Fenerbahçe. Dönen toplarda pozisyon verdi.
VAR uyarısı olmasa maçı kaybedecekti konuk ekip. Umutlar tükenmişti artık. 6 olan puan farkı ile bir sezon daha bitti bence Fenerbahçe için..."
Ercan Taner,5,2024,Ufukta şampiyonluk gözüktü,"Kerem Demirbay iyi sanatçı. Orta sahada böyle oyuncular varsa rakip ne kadar alan daraltırsa daraltsın, ince paslar şifreyi çözer. Barış Alper’e çok iyi top attı. Burada Barış’a baktım topla buluşurken.
Topla buluştuğunda golü Ziyech’e attıracağı net belliydi. Dün akşam yine çok iyi başlamıştı Barış Alper. Sivasspor  savunmasının arkasına yapılan koşular ve topsuz oyundaki önemli hamleler ikinci golü getirecekti. Başrolde yine Barış vardı.
Bu kez bir başka usta sahne almıştı; Mertens! İstediği zaman ritmi yükselten, sonra düşüren ve oyuna hükmeden Galatasaray rahat bir şekilde devreyi kapattı.
Manaj kontrolü kolay olmayan bir forvet olduğunu sezon içinde göstermişti. Duran topu karşılamada müdahaleyi savunma tarafı yapamazsa kaçınılmaz olarak top ağlara gider. Caner golü atarken Manaj’ın golde katkısı büyüktü.
Sivasspor golü attığına pişman oldu adeta. 2 dakikada hava değişti. Mertens usta, İcardi’ye nefis gol pasını vermişti.
Ziyech televizyoncu deyimiyle jeneriklik gollerine devam ediyor. Yine ceza sahası dışından muhteşem vurdu. Onun ceza sahası dışından attığı golleri görürken akıllara ister istemez Hagi’nin golleri geliyor. Futbolseverler böyle gollere bayılır.
Mertens'in attığı beşinci gol tipik bir Barcelona golü oldu. 3 pasta iş bitmişti. Takım şampiyonluğa koşarken Icardi’de gol krallığına gidiyor.
Galatasaray dünkü maçta zorlanabilir, Sivasspor takım savunmasını iyi yapıyor görüşleri vardı maç öncesinde. Şampiyonluk rotasına girip tam yol ileri yapmış bir takım karşısında çaresiz kalırsınız.
Okan Buruk’un kadrosu, çok büyük bir futbol sürprizi yaşanmazsa ligi şampiyon olarak bitirmek üzere."
Ercan Taner,5,2024,Dünyanın en kolay gol yiyen takımı,"Maça yenik başlamak bu senenin klasiği oldu Beşiktaş için. Kornerde göstere göstere Olawoyin golü atınca makus talihi devam etti ev sahibinin. Sahasında yine gerideydi. Beraberlik golü çabuk gelmese işi yine çok zora girecekti takımın.
Bu maçın başında en olumlu gösterge Beşiktaş’ın oyun iştahıydı. Tek tek baktığınızda herkes iyi niyetlidir ama iş takım oyununa ve savunmasına gelince iyi niyete değil kadroya bakarsın. İstediğin kadar uğraş, ancak belli bir yere kadar gidersin bu takım ile. Savunma oyun kurma konusunda çok zayıf. Orta alan üretim zorluğu yaşamaya devam ediyor. Semih dışında hücum verimsiz. Bu şekilde istediğiniz kadar pozitif futbol oynamaya çalışın, rakibi sarsmakta zorlanırsınız. Güçlü isimlerden oluşan eski kadrolar bu maçı 30 dakikada bitirirdi.
Saha içinde sorumluluk almaktan kaçınan bir oyuncu gurubu asla taraftarını mutlu edemez. Beşiktaş, öne geçip hemen golü yeme alışkanlığını bir duran topta hemen gösterdi. Duran top karşılama yine sıfırdı. Emirhan’ın kafasını herkes gözleriyle takip edince top ağlara gitmişti.
Gelelim Muçi’ye... Hiç etkili değildi. Anahtar pas atamadı. Bire birlerde adam eksiltemedi. Şut açılarında kendisini göremedik. Kanat savunma oyuncularının hücuma katkı sağlaması yine çok zayıf kaldı.
Esas mesele bu takım kupada ne yapar? Çok kırılgan ve morali hemen bozulan bu oyuncu topluluğu ile kupa başarısı mucize olur.
Worrall galibiyet golünü attı ama maçı Beşiktaş’ın forması kazandı. Görünen o ki sahadaki birçok oyuncu Beşiktaş’a veda maçlarını oynuyor."
Ercan Taner,6,2024,Yine Almanlar kazandı,"Alman futbolunun tarihteki yeri belli... Danimarka ise, 1984 turnuvasında 3-5-2 sistemi ile bütün dikkatleri üzerine çekmişti. Yugoslavya iç savaşı patladığında, onlar, hazırlık maçı için kampa girmişlerdi. Yıl 1992’ydi. Şampiyonaya davet edildiler Yugoslavya yerine... Gittiler ve finalde Almanya’yı yenip şampiyon oldular. Artık onlar da futbol markası olmuştu.
Nagelsmann dün akşama Raum ve Sane tercihi ile başladı. Havertz’den yine vazgeçmemişti. İsviçre maçının etkisiz oyuncusu Wirtz kulübedeydi. Almanya maça fırtına gibi başladı. Rakip Danimarka kendi yarı sahasından çıkmakta bile zorlanıyordu. Sonraki bölümde rakibin presi Almanya’nın hızını kesti.
Aniden bastıran yağmur, doluya dönüştü. Stat üstünde şimşekler çakınca, hakem oyunu durdurdu ve takımları soyunma odasına gönderdi. Ancak biz ne şartlarda ne maçlar gördük. Letonya deplasmanında, hiç unutmam, milli takımımız resmen buz üzerinde oynamıştı. Kar fırtınasında bile oynanan maçlara tanığım... İş biraz abartıldı bence... Havertz, kesinlikle Füllkrug gibi bitirici yeteneğe sahip değil. Onun gibi etkili gol vuruşları yok. Turnuvaya hızlı başlayan takım olmak önemli. Mesele, bunu sürdürebilmek. İsviçre maçında yaşanan düşüş, o maçla sınırlı kalmamıştı sanki... Andersen, VAR sistemine takılmasa, maç bilinmeze gidebilirdi ev sahibi için... Aynı oyuncu bu kez elle oynadı. VAR, Almanya’ya penaltı kazandırdı. Havertz kaçırmadı. Bir dakika içinde maç Almanya için gidip gelmişti.
Musiala gibi bir yetenek varsa, her an her şeyi yapabilir. Çok klas gol attı. İlkay etkisiz kaldı. Fizik olarak yorgundu. İyi pres yapan, temaslı oyunda etkisini hissettiren Danimarka’yı geçmek, ev sahibi için büyük moral oldu."
Ercan Taner,6,2024,İşte Tosun Paşa,"Santrforsuz oynamak bence futbolu bitiren bir tercih. Santrforsuz planda sahte 9 ile oynamak diye tanımladığımız bir taktik anlayış var. Montella bu anlayışa maalesef kafayı takmış. Gece gündüz bunu kafasında değerlendirip takım için en iyisi bu diye ısrar ediyor.
Bu ısrarın sahaya yansıması olumluya dönmüyor bir türlü. Çekya, Barak’ın kırmızı kartından sonra ritmini kaybeder diye bekleyenleri yanılttı. Sanki biz 10 kişi kalmıştık.
Kalemizde Mert’in kritik kurtarışı olmasa gol görecektik. Kaleyi bulamayan şutlarımız dışında net pozisyona giremedik. Bir kişi eksik kalan rakibimizin ilk yarı sonunda üç çerçeveyi bulan topu vardı. Bir puan bizim için yeterliydi. Şöyle bir gerçek var, savunma yapmakta uzman bir yapımız yok.
Yapamıyoruz o işi. Bu yüzden soğuk terler dökebiliriz böyle önemli maçlarda. Barış kanat bölgesinde çok etkili. İkinci yarı daha iyi ve baskılı başladık. Hatırlamıştık rakibin 10 kişi kaldığını. Hakan Çalhanoğlu, İsmail’in iyi pasına nefis vurunca beklediğimiz gol gelmişti. Maçta kozlar tamamen elimizdeydi artık. Sakin olmak gerekir böyle anlarda.
Acayip bir gol yedik. Kalecimiz Mert’e kale sahası içinde faul yapıldı gibi geldi hepimize. Verdiler golü ve yine strese girdik...
Dün gece olmayacak olaylar yaşanıyordu. Futbolun dev ülkelerinden Portekiz, Gürcistan karşısında 2-0 yenik duruma düşmüştü. Yine baskı yemeye başladık. Çekya, topuyla tüfeğiyle üzerimize gelirken geçişleri çabuk yapsak çok pozisyon bulurduk. İşi kendi kendimize güçleştirdik. Net olarak şunu düşündüm; İkinci yarı başlarken Cenk Tosun veya Semih oyuna alınabilirdi.
Çok geç girdi Tosun Paşa. Ama fırsatını bulursa atar golünü. Derin bir nefes almıştık sayesinde.
Biz santrforsuz oyundan vazgeçmeliyiz. Bunu Cenk Tosun uygulamalı olarak gösterdi."
Ercan Taner,6,2024,Final maçı gibiydi,"Hollanda futbolu felsefedir. Rinus Michels’in total futboludur. Johan Cruyff’un bu sanatı zirveye taşımasıdır. O güzelim 4-3-3 sistemini tam olarak uygulayamayan bir nesil yetiştiriyor artık Hollanda...
Ronald Koeman dün sahaya çıktığında teknik direktördü. Tam 36 yıl önce, bu kez oynarken, Avrupa Şampiyonu olmuştu Hollanda... Onun taktiksel düşüncesi total futbola uzak... Garantici bir oyunu tercih ediyor. Yaratıcılık ve takım içinde yeteneklere serbestlik tanımıyor. Onun önceliği, taktik disiplin...
Maça iyi başlamış, pres yapan Avusturya, rakibi iyi analiz etmişti. Malen kendi kalesine atınca, risk alan Hollanda ilk yarı gol bulamadı. Avusturya, topu rakip alanda kaybedip ilk defa savunmada 3 kişiyle yakalandı. O zaman cezayı keserler. Gakpo attığı golle takımı kendine getirdi. Hollanda’nın hücum ritminin yükselmesini sağlayan isim, 35. dakikada oyuna alınan Simons’du.
Ralf Rangnick’in çalıştırdığı takımlar savaşmayı asla bırakmazlar. Tempoları yüksektir. Hollanda “Oyunun iplerini elime aldım, iyi oynuyorum” derken, Avusturya çabuk hücum etti. Schmid topa dokunurken, Vrij son hamleyi kendi ağlarına yapmıştı. Golü Schmid’e yazdılar ama kendi kalesine gol atanlar, bu turnuvanın modası olarak hatırlanacak.
Depay, dün çok istekliydi. Ne kadar tehlikeli bir forvet olduğunu attığı golle bir kez daha kanıtladı.
Dünkü maç, gizli finaldi sanki. Müthiş anlar yaşamaya devam ediyorduk. Sabitzer topa öyle bir vurdu ki, meşin yuvarlak tavana giderken “İşte maç” dedim. Unutamayacağınız dostlarınızla keyifle sohbet edip çok lezzetli bir akşam yemeği yersiniz ya; öyle bir maçı geride bıraktık."
Ercan Taner,6,2024,Şans kapıyı çaldı,"Dünya Kupası’nda grup maçları biterken, sadece 2 gol yemişti Hırvatlar... Dün akşam, İtalya maçı başlamadan kalelerinde gördükleri gol sayısı 5’ti. Turnuva başından bu yana görünen en büyük problemleri takım savunmasının çok aksamasıydı.
İtalya, geçmiş kupalara göre kusursuz bir kadroya sahip değil. İspanya ile oynadıkları maçta sadece savunma düşüncesiyle beraberliği hesaplamışlardı.
Maça iyi başlayan, 15 dakikalık bölümde Donnarumma’ya sıkıntılı anlar yaşatan Hırvatistan, etkili oyununu sürdüremedi. İtalya fazla agresif olmasa da, temaslı oyun ve presle rakibinin atak düşüncesini devam ettirmesine izin vermedi.
Kanat organizasyonlarında kaleyi bulan iki tehlikeli şutta, Livakovic’in klas kurtarışları olmasa, İtalya aradığı golü bulabilirdi. Avrupa Futbol Şampiyonası tarihine geçen belgeseli bile çekilecek bir 3 dakika yaşamak Modric’e nasip oldu.
Attığı penaltıyı Donnarumma kurtardı. O an eminim Modric yıkılmıştı. Bir dakika sonrasında Modric golü atıp, üzerine yıkılacak tonlarca ağırlıktan kurtulmuştu.
İtalya takımında taraftarlarını heyecanlandıracak büyük oyuncu yok.
Maviler turnuva takımı, bunu kabul ediyorum, ama Arnavutluk’un iki gol bulduğu Hırvatistan’a karşı gol yollarında etkisiz kaldı. Böyle bir İtalya büyük işler yapamaz derken “Ben turnuva takımıyım” dedi. Zaccagni altın gol atmıştı."
Ercan Taner,6,2024,Aynaya bakma zamanı geldi,"Takım sahaya çıkarken ilk 11 oynayacak üç oyuncu ile ilgili kafamda soru  işaretleri vardı. Altay, Manchester’da üç maç oynamadı. Milli Takımla sadece bir maçı vardı. Oynamayan kaleci, böylesine zor maçlara adapte olamaz. Zeki ve Yunus, takımlarında düzenli oynamadılar. Montella dün Arda için yorgunluğu var, birlikte karar vereceğiz dedi.
Marca gazetesinde Arda ve Ronaldo manşetiyle bu maçın haberi yapılmıştı. Yorgunluk değildi mesele bence, hafif sakatlık riskiydi.
Mert Müldür jeneriklik gol atmıştı, o da yedekti. Oyuna ağırlığını koyamayan orta sahamız, tecrübeli Portekiz savunmasına karşı rahatsızlık veremeyen forvetlerimiz ve sallanan savunmamız ile ilk golü yiyecektik, bu belli olmuştu.
Silva ile öne geçtiler. Yediğimiz ikinci golde futbolun komedi dünyasına, milyonlarca insana unutulmaz bir örnek verdik. Etrafında kimse yok, rahatsız eden yok, çevre kontrolünü yapmışsın, kalecini görmüşsün. Samet, öyle hesapsız pas verilmez, gülerler adama! Erkenden 2-0 yenik duruma düşmek tam bir yıkım oldu hepimiz için. Böyle maçların çabuk bitmesini isterim.
Dünya futbolunun ekollerinden biri sizi böyle yakalarsa üçüncü golü de yer ve moral olarak çökersiniz. Bu maçta sahaya çıkarttığı 11’den neler hayal ediyordu Montella çok merak ediyorum! Teknik direktörler önceden kafalarında maçları oynar ya, bu kadro Portekiz’i sürklase eder diye bir final mi yapmıştı aklında acaba?
Her alanda olduğu gibi futbolda da adalet sağlanmazsa başarı asla gelmez. Arda oyuna girdi ama bu maç onun için sadece Ronaldo’ya karşı oynadığı unutulmaz bir anı olacak o kadar.
Çekya maçına kötü bir averajla çıkacağız. Montella bu maçta umarım doğru 11’i çıkarır. "
Ercan Taner,6,2024,İspanya nefes aldırmadı,"Tam bir İtalya klasiği izledik. Sağlam takım savunması, temaslı oyun ve birebir  mücadelelerde hiç çekinmeden sarı kartlık müdahaleler... İtalya kendisinden biraz daha iyi gözüken bütün rakiplere karşı hep böyle oynadı.
Brezilya’yı ve Arjantin’i böyle eledi Dünya Kupalarından... İtalyan ekolünün temel prensibi bu... Önce gol yemeyeceksin. Fırsatını bulunca da golü atıp, yine çekileceksin yarı sahana... Dile kolay, 4 Dünya kupası aldı bu ekol...
Kadrosunda süper yıldızlar yok, ama onlar için fark etmiyor, bu turnuvada top, İspanyolların ayağına çok yakışıyor. Pedri, Yamal ve Willams müthiş oyuncular. Ruiz, oyuna yine ağırlığını koymuştu. Atak girişimleri, şutlar ve kanatlardan yapılan organizasyonlar uzun süre istediğini getirmedi İspanya’ya...
Donnarumma faktörü dün gece ortaya çıktı. İnanılmaz zor, iki mükemmel top çıkarttı derken, İspanya’nın golü geldi. Bu kadar baskı mutlaka hata yaptıracaktı. Çünkü üretim hiç yoktu İtalya’da... Kalelerini uzun süre iyi savunan İtalyanlar bu defa Calafiori’nin kendi kalesine attığı gole engel olamadı.
İspanya farkı artırmak için uğraşırken, İtalya hücuma çıkmaya çalıştı. Şut istatistiklerine baktığımda 75’inci dakikaydı ve İtalyanlar sadece iki şut atmıştı. Gole bu kadar uzak kalırsanız, İspanya’yı doğal olarak yenemezsiniz.
Şöyle bir gerçek var, Almanya ve İspanya oynadıkları oyunla şu ana kadar öne çıkan takımlar oldular"
Ercan Taner,6,2024,Arda'nın sihirli ayağı,"Çok iyi başlamıştık maça. Gürcistan nefes bile alamıyordu. İlerde Arda ve Kenan, orta alanda Hakan ve Orkun, kanat savunmalarımız Mert ve Ferdi oyuna ağırlıklarını koymuşlardı. Golü atmamız gerekiyordu. Resmen sarsmıştık rakibi.
Mert Müldür'ün vuruşu 10 numaraydı. Bu golden jenerik yapılır dedim kendi kendime. Oyunumuz ikinci golü çağırıyordu. Attık da Kenan ile ama maalesef ofsayttı. Olmasa farka gidecektik. Turnuvalarda ufak ayrıntılar hataya dönüşürse üzülürüz. Savunmada boş kalan sol kanadımız ilk hatamızdı. Saniyeler içinde kaleye yapılan vuruşu Mert bence çıkartabilirdi. Kaleciler genelde kapattıkları köşeden gol yemezler.
Ağır kaldı, beklemediği bir vuruştu. Yine de deneyimli kalecilerin yememesi gereken bir goldü. Samet ve Abdülkerim ikilisi ile  zor anlar yaşamaya devam edebiliriz. Çabuk forvetler defans dengemizi maalesef bozuyor. Dönen topları aldığımız, rakip kaleyi ablukada tuttuğumuz anlarda golü bulmamız gerekiyordu. Çünkü Gürcistan gol yemediği için direncini yükseltiyor ve çabuk ataklar denemeye başlıyordu.
Golü hisseden, topun nereye gidebileceğini hesaplayan ve yüksek toplarda zamanlaması iyi olan bir santrafor böyle maçlarda işi çok çabuk bitirir. Ya da Arda gibi süper bir yeteneğiniz olacak ve Milli Takım tarihinin en güzel gollerinden birine imza atacak. Öyle yaptı Arda. Bu golü yıllar sonra da gururla hatırlayacağız. Golü attık her şey iyi güzel gidiyor derken savunma ortası probleminden golü yiyorduk yine. Şimdiden Portekiz ve Çekya maçları gözümün önüne geldi. Üzerler bizi bu savunma olayını halledemezsek. Son bölümlerde savunmamızı beşledik.
Montella gol yemek istemiyordu ve haklıydı bence de. Kerem, Gürcistan'ın fişini çekerek işi bitirdi. Böyle büyük şampiyonalara galibiyet ile başlamak önemli ve biz bunu başardık."
Ercan Taner,6,2024,Mbappe varsa kazanırsın,"Mbappe, dünyanın en tehlikeli forveti... Sadece dünya kupalarında attığı toplam 12 golle bunu çoktan kanıtlamıştı. Dün akşam, ilk yarıda yüzde 92 pas isabeti ve topla buluştuğu anlarda, rakiplerini çok kolay geçmesi ile bu kupada Fransa’nın en tehlikeli gücü olduğunu yine gösterdi.
Avusturya'nın usta teknik direktörü Ralf Rangnick, takımı maça çok iyi hazırlamıştı. 4-2-3-1 diziliminin yanı sıra Avusturya’nın fizik gücü, kanatlarda oyun kurulumu ve bölgeleri iyi kapatması etkileyiciydi. Mbappe, sert ortayı yaptığında Wöber golü kendi kalesine atmasa, Fransa ilk devre istediğini alamayabilirdi. Usain Bolt’un topla giden versiyonu olan Mbappe, ikinci yarının hemen başında ikinci golü atabilse maç erkenden bitecekti.
“Futbol iyi oyuncularla oynanır” cümlesi, tam Fransa için kullanılacak bir terim. Orta alanda Kante, klas pasları ile Griezmann ve yıpratıcılığı ile Thuram, maçta uzun süre Fransa adına etkili isimler oldu.
Fransa dün gece fazla zorlanmadı. Avusturya’nın gücü zaten sınırlıydı. Gol yollarında etkili olamayınca, Fransa istediğini aldı. Burnundan sakatlanan Mbappe’nin durumu kuşkusuz, takımı adına üzüntü verici oldu."
Ercan Taner,6,2024,Weghorst'tan altın gol,"Futbol tarihinde önemli yeri var Polonya ve Hollanda’nın... Polonya, 1974 ile 1978 Dünya kupasında üçüncülük alırken Hollanda bu iki kupanın kazanamayan finalistiydi. Portakallar, 1988 Avrupa şampiyonluğu başarısını Almanya’da kazanmışlardı. İşin ilginç tarafı, Polonya tam 44 yıldır Hollanda’yı yenemiyordu.
Hızlı başlamıştı Hollanda ama duran toplarda bir anlık duraksama ve adam paylaşımında göz markajı yaparsanız, faturayı hemen keserler. Antalyaspor formasıyla, toplamda 16 gol atan Buksa, bu kez şampiyonada Hollanda kalesini görmüştü.
Gol sonrası Hollanda baskısına gol yemeden dayanmak, futbol şansınızın yüksek olmasına bağlıydı. Maçın başından itibaren Gakpo, ‘Bugün golümü atacağım’ sinyalini veriyordu. Hep arayıştaydı. Beraberlik golü için fazla beklememişti Hollanda...
Turnuvada en çok dikkatimi çeken konu, bütün maçlarda takımların güzel futbol oynama isteği... Vakit geçiren yok, hakemi aldatmaya yönelik davranışlar sergilenmiyor. Tribünler muhteşem.
Hollanda'nın sadece bir golcüye ihtiyacı vardı. Oyun kilitlenmişti. Weghorst, çok kritik bir anda golü attı. Tam zamanında oyuna girmişti. Lewandowski dün sakat olmasa, belki Polonya adına başka şeyleri konuşabilirdik."
Ercan Taner,6,2024,Şampiyon iyi başladı,"Maç başlamamıştı daha... İtalyan taraftarlarla yapılan röportaj dikkatimi çekti. Kameraya, formalarında yazılı olan isimleri gösteriyorlardı: Baggio, Del Piero ve
İnzaghi gibi geçmişin unutulmaz isimleri vardı taraftarların sırtında...
Demek ki bu takımdan fazla ümitleri yok dedim kendi kendime...
Dışarda böyle bir hava vardı İtalyanlar arasında... Maç başlayınca, olmayacak bir olay yaşandı. Resmen taç atışından gol yedi İtalya. Bajrami hatalı atışı değerlendirip Arnavutluk adına tarihi bir gol atmıştı. Aklıma İtalya’nın Kuzey Makedonya’ya elendiği maç geldi. Yine bir Balkan takımı biletini kesecek miydi İtalya’nın...
Bastoni ile beraberliği çok çabuk sağladı Luciano Spaletti’nin öğrencileri... İtalya, takım savunması kötü Arnavutluk karşısında Barella’nın güzel golüyle öne geçti. Gördüğü güzel rüyadan tatsız bir kabusa geçiş yaptı Arnavutluk.
Yine yanıltmadılar. Turnuva takımları, şampiyona başladığında güçlerini gösterir. Yalnız şöyle bir gerçek var. İtalyanların maç sonuçlarında farklı galibiyetlere fazla rastlamazsınız. Futbollarının genetiğinde her zaman garanti oyun ve öne geçtiklerinde galibiyeti koruma vardır.
Rakip kim olursa olsun asla bu prensiplerinden vazgeçmezler. Muçi oyuna keşke biraz daha erken girseydi. Manaj golü atsa, İtalya yıkılırdı."
Ercan Taner,6,2024,Almanlar şaka yapmaz,"Açılış maçları zordur derler. Almanya için açılış olsun, kapanış olsun, zorluk kelimesi sözlükten yırtılıp atılmıştır çoğu zaman...
Biz daha çocukken, geri dönüşleri, son saniye gollerini, rakiplerine hiç acımadan 6-7 gol atışlarını onlardan görmüştük. Panzer lakabını almak hiç kolay değil. 
İskoçya, savunmayı ofsayt taktiği içinde düşünürken, orta alanda kalabalık kalıp ani çıkışları planlamıştı. Ev sahibinin hızlı tek pasları, oyunu kanatlara iyi taşıması ve çerçeveyi gördükleri anda şut girişimleri ile çaresiz kaldılar. Wirtz ve Musiala gibi teknik kapasitesi zirve olan oyuncuları kontrol edemezseniz parçalanırsınız. 
İlkay gibi gol pasını verirken sanki şiir yazan bir ayak ile Almanya maçı çabuk koparmıştı. İskoçya erken 10 kişi kaldığı için, tek amaçları kalmıştı. Tarihi fark yememek. İşleri facia boyutuna taşımak istemiyorlardı. Aman maç bitsin diyen İskoç oyuncuların gözü stat içindeki kronometredeydi. 
Açılış maçları bazen çok sıkıcı geçer. Hafıza dağarcığımda gerek Dünya Kupası, gerekse Avrupa şampiyonalarında böyle çok maç var. Bu açılış ise bir devin ayak seslerini hissettirdiği maç olarak tarihe geçti.
“Fransa iyi takım, ama İngiltere var, Portekiz’i de unutmayalım” görüşleri arasında Almanya, “bir dakika ben buradayım” mesajını farklı kazanarak verdi."
Ercan Taner,6,2024,Dikkat! Çok hata yapıyoruz,"Savunmada oynuyorsan hata yapma lüksün yoktur. Uluslararası maçlarda oynama standardına eriştiysen, kafa ile topu Lewandowski’ye indirmeyeceksin. Eğer indirirsen, o asistini yapar, Swiderski golü atar; sen de bakarsın. Mesela Samet, Gürcistan maçında oynayıp bu hatayı yapsa, uğraşıp durursun puan maçında...
Geriden iyi çıkamıyoruz. Top kaybımız fazla. Hücumda savunma arkasına atılacak toplarla gole gitmeyi düşündük ama etkili olamadık. Ağır oynuyoruz. Polonya, rahatlıkla kendi yarı sahasını kapatıp bizim hata yapmamızı bekledi. Semih istediği topları alamazsa, mümkün değil etkili olamaz. İrfan Can için kötü geçen bir ilk devreydi. Hakan Çalhanoğlu dışında üretimden uzak orta saha ile işimiz zor. Pres yapmak, koşup, rakibi rahatsız etmek değildir. Esas amaç, rakibin bölgelerini iyi kapatmaktır.
Polonya çoğu defa, pres yapma isteğimizi kırdı. Arda, bizim takımın en önemli yaratıcı oyuncusu. Mutlaka oyun onunla şekillenmeli. Girer girmez farkını gösterdi. Kadro yazılırken ilk onun ismi yazılmalı. Oyun kurma anlamında savunma kanatlarımız vasat kalmaya devam ediyor. Topa çoğu zaman Polonya’dan daha fazla sahip  olduk. Bu konu üstün olduğumuz anlamına gelmemeli. Bal yapmayan arılar gibiyiz maalesef...
Cuma günü şampiyona başlıyor ve oyun kurgumuz oturmuş değil. Ceza sahası içinde topla buluşup önemli gol anlarını yakalayamıyoruz. Orkun formda değildi. Umarım düzelir.
Son 15 dakika, Polonya kendi yarı sahasında savunmada kaldı. Kapanmışlardı. Barış Alper, güzel şutu ile kilidi açtı. Oyunumuz düzelmişti. Kerem, direğe takılmasa iyi olacaktı. Dün seyrettiğim Gürcistan, tempolu ve çabuk atak yeteneği iyi olan bir takım. İlk maçlar tehlikeli ve her sonuca açıktır büyük turnuvalarda...
Zor gol atıp, bireysel savunma hatalarına kesinlikle son vermeliyiz. Mert’in iki nefis kurtarışı olmasa, Polonya daha önce öne geçerdi. Son dakikada attılar, kaybettik."
Ercan Taner,6,2024,Van Bronckhorst,"Futbolculuk kariyerine kimse bir şey diyemez. Feyenoord, Arsenal, Rangers, Barcelona... Görüldüğü gibi, üst düzey takımlarda başarılı performansı ile hep dikkat çekti. Hollanda Milli Takımı’nın kaptanlığını yaparken, üç kez Dünya Kupası, üç defa da Avrupa Şampiyonası yaşadı. Tam 107 milli maça çıktı. Müthiş bir deneyim bence...
Van Bronckhorst 18 yıl Hollanda Ligi’ni kazanamayan Feyenoord ile şampiyonluk yaşarken bütün dikkatleri üzerine çekti. Rangers ile ilk sezonunda İskoçya Kupası’nı kazanırken büyük bir sürprize imza atarak, takımını UEFA Avrupa Ligi finaline yükseltti; ama penaltılarla kaybetti. Başarısız Çin macerasını unutmadım tabi... Guangzhou ile 11’inci oldu ve bu macerası kısa sürdü.
Hollanda ekolünün klasik 4-3-3 sistemini benimseyen anlayışı dışında, 4-2-3-1 gibi hücum taktiği de onun ana düşünceleri içinde yer alır. Kadrosunda yer alan bütün oyunculardan faydalanmaya çalışır. Taktik düşüncelerinde kesinlikle muhafazakar bir yapı benimsemez. Rakiplerine tuzak hazırlamayı sever. Değişik maçlarda daha farklı oyun anlayışı ile onu görürseniz sakın şaşırmayın.
Genç oyunculara imkan tanıma ve gelişimlerine katkıda bulunma konusunda reformist düşünceye sahip bir hoca ile çalışacak Beşiktaş... Takım ile ilişkileri hep kuvvetli ve motivasyon becerisi iyi olan, sakin kalmayı seven bir karakter geliyor takımın başına. Esas mesele, istediği oyuncuların mutlaka transfer edilebilmesi. Özellikle Feyenoord döneminde topa çok sahip olmayı seven ve oyundaki kontrolü rakibe bırakmama tarzı ile dikkat çekmişti. Duran top taktiklerinde işi çok iyi bilen bir teknik adam. Mesele, takımın ve taraftarın onu sahiplenmesi ve bunu kendisine hissettirmesi..."
Ercan Taner,6,2024,Mücadele var gol yok,"İtalyanlar ile özel maç oynamak kötü fikir değildi. Onlarla oynarken saha içinde sert müdahaleler ile karşılaşmanız gayet doğal çünkü futbollarının genetik yapısında var. Ozan’ın sakatlanması faullü müdahaleden dolayı olmadı. Tam bir şansızlık. Büyük geçmiş olsun...
Şampiyona öncesi ilk hazırlık maçında mücadele yönünden iyi işler yaptık. İlk devre takım savunmasında herkes görevini yapmaya çalıştı. Şu anda önemli problemimiz, üretim gücümüzün zayıf olması. Oyun kurma anlamında savunma kanatlarımız özellikle ilk devre hiç etkili olamadılar. Oğuz bizim ligin en çok dikkat çeken isimlerinden biriydi. İtalya karşısında bence heyecanına yenik düştü.
Bu sezon İngiltere’de sadece tek resmi maçta oynayan Altay’la başlayan Montella, onu net olarak kadroda düşündüğü mesajını verdi.
İtalya'da yılın en iyi orta saha oyuncusu seçilen Hakan Çalhanoğlu, milli takımda elinden geleni yapıyor. Onun oyun içinde daha fazla etkili olması için orta sahamızın kompakt olması şart. Görüntü hiç öyle değil yalnız.
Kenan bizim takımın hücum bölgesinde olmazsa olmaz oyuncularımızdan biri. Şampiyonanın açılış maçında onun yeri bence garanti. Yalnız gol atamazsanız turnuvalarda ilerleme ihtimaliniz sıfıra düşer. Bu konuda turnuvaya kadar kendimizi daha fazla geliştirmemiz gerekecek.
Geçen sezon ligde 11 gol atan Semih bitime 10 dakika kala değil de biraz daha erken girse son durumunu iyice görürdük. Tabii ki Montella hepimizden daha hakim bu işe...
Son Avrupa Şampiyonu’na karşı kötü oynamadık, ezilmedik. Şimdi önümüzde Polonya sınavı var. Mücadelemizi, zaman zaman iyi oyunumuzu, mutlaka gol atarak sonuçlandırmalıyız."
Ercan Taner,7,2024,Olimpiyat yayıncılığı,"Fransa, açılışı farklı kurgulamış. Ülkenin tarihi, moda, müzik derken ortaya dev bir prodüksiyon çıkmış. Kimi beğenir, kimi marjinal bulur, kimi hiç umursamaz. 
Meşale: İngiliz enerji şirketi EDF tam 3 yıldır bu ana hazırlamış sistemini... 7 metre çapında olan meşale, güçlü ışık akımının eşzamanlı kontrollü bir şekilde yansıtılmasına yol açıyor ve ortaya elektrikli bir alev çıkıyor. Olimpiyat tarihinde ilk defa fosil yakıt kullanılmadı böylece... Su püskürtme sistemi ve LED ışıklar 
yardımı ile yanma efekti yapıldı. Geceden sabaha kadar meşale 60 metre yukarıda duruyor. Bir ilk daha var. Yere indirildikten sonra, yine tarihte ilk defa yakınına gidip bakabiliyorsunuz meşaleye... 
Açılışta, başta yazdığım gibi hayatın koreografisinin senaryosunda işi biraz abartmış olabilirler. Spor ve cinsel tercihlerin böyle iç içe olduğu açılışa ilk 
kez tanıklık ettik. Fakat bu sahneler geçtikten sonra, TRT Spor’da yayına ara verilerek işin yükünü spiker arkadaşlara devretmek maalesef amatörlüktü.
Eurosport'ta Zinedine Zidane, Rafael Nadal, Nadia Comaneci ve Serena Williams, ellerinde meşale, tekneyle giderken ben; önce basın merkezinden, ardından stüdyodan yayını kurtarmak isteyen meslektaşlarımı izlemek zorunda değilim!
Stüdyo desen evlere şenlik... Ya zoraki ya da alelacele hazırlanmış gibi... Duvarların kenarları ve zeminin boya zamanı gelmiş, çizikler ekranda... Arka fondaki olimpiyat logosunun alt çerçevesi yamuk yumuk... 
Eskiden, olimpiyat zamanı anlayış, 15 gün boyunca bu spor şölenini TRT 1 dahil, naklen millete göstermekti. İlk gün voleybolda, erkeklerde iki dev İtalya ile Brezilya karşılaşırken; TRT Spor’da Fenerbahçe’nin savunma hataları, Beşiktaş ve Galatasaray’ın transfer girişimlerini anlatan canlı yayın vardı. Sporu gerçekten sevenlerin umurunda bile olmaz olimpiyat zamanında... 
Olimpiyat, bu yüzden 4 yılda bir yapılıyor ve ilkler yaşanıyor, rekorlar kırılıyor. Uluslararası Olimpiyat Komitesi Başkanı Thomas Bach’ın açılış konuşması bile canlı yayında verilemedi. Sporcuların olimpiyat yemini yayınlanamadı. Olimpiyat ateşi yandı dendi; daha yoldaydı. Sonra tekrar canlı yayına dönüş, toparlanmaya çalışılan açılış töreninin sonu...
Yayıncılıkta bu hataları görünce, kumandadaki tuşa bastım ve Eurosport’a geçtim. Bu saatten sonra sinirlenmeye hiç gerek yok. Çünkü iyi bir alternatifim var ve çok mutluyum."
Ercan Taner,7,2024,Mourinho açılışı yaptı,"Temmuz ayında bırak oturmayı, yürürken bile ter içinde kalıyorsun. Sağ olsun paragöz UEFA elinde olsa hiç ara verdirmeden oynatacak ön eleme denilen kabus gibi maçları... Böyle maçlara hazırlanmak hiç kolay değil. Sezonu erken açıp kondisyon yüklemek, hazırlık karşılaşmalarında ritim bulmak ve oynatmak istediğiniz sistemi oyuncularınıza ezberletmek... 
Bir de zemin suni olunca alışmak için en az 10 dakikaya ihtiyacınız olabilir. Hemen golü yedi Fenerbahçe... PAS hataları fazla, defansın arkasına da Lugano takımı rahat sarkınca, zor dakikalar başladı. Orta alanda, özellikle Fred çok top kaybı yaptı. İlk devrenin sonlarına doğru oyuna biraz ağırlığını koyan Fenerbahçe, Dzeko’nun penaltısı ile soyunma odasına moralli gitti. Ustalara saygı duymak çok güzel duygudur. Tadic, ilk golde penaltıyı almıştı. İkinci gol de yine Tadic ve Dzeko’nun sanatı vardı. Tadic’in topu ayağında tutması ve Dzeko’ya verdiği gol pasını onun da iyi vuruşla bitirmesi çok estetikti. İlk resmi maçınızda geri dönüşler olumlu ve önemlidir. Mourinho’nun takımları kolay teslim olmaz. Kısa bir dönem sonra Fenerbahçe’nin saha içi ikili mücadelelerde, çabuk ataklarda ve rakiplerin birinci bölgesinde pres yaparak nasıl etkili olabileceğini daha net göreceğiz.
Bislimi'nin attığı beraberlik golünde, ceza sahası içinde net vuruş imkanı vermişti Fenerbahçe savunması... Lugano, kapasitesi çok vasat bir takım. Biraz pres görünce, savunmada pas hatası yaptılar ve Dzeko hemen işi bitirdi. Bu maç 2 ay sonra oynansa, tam bir antrenman karşılaşması olurdu Fenerbahçe için... Ferdi, yine kusursuz makine gibi devam ediyor. Nefis gol attı. Lugono üçlü savunmaya dönünce, Mourinho da hemen cevap verdi üçlüyle. Tuzağa düşmedi. 
Sıkıntılı başlayan akşam, çok güzel bitmişti. Keşke üçüncü golü yemesiydi takım. Mert’in bireysel hatası hiç olmadı."
Ercan Taner,7,2024,Şampiyonluk İspanya'ya yakıştı,"Bir film düşünün, aktörler muazzam. Senaryo harika yazılmış. Yönetmen, sanatın zirvesine çıkacağını biliyor. Gala gecesinde filmi izlemeye gelen seçkin davetliler ve sinema eleştirmenleri hayal kırıklığına uğruyorlar.
Her şey var ama gitmiyor film... Böyle sıkıcı bir final bekliyordum ben de. Adı büyük, futbolu zevksiz bir ilk devre... Tek isabetli şut var koca finalin ilk yarısında... İspanya oynamak istiyordu, İngiltere ise taktik stratejisini oynatmamak üzerine kurmuştu. Finallerde bazı oyuncular risk aldıkları için ön plana çıkarlar. İlk yarıda kimse bunu istemedi. Maç bir ara öyle bir hal aldı ki, hemen penaltılara geçelim dense, tokalaşıp kabul edebilirdi takımlar... Böyle durgun akan finallerde bir kıvılcım lazım diye düşünürken, Williams yıldırım gibi İngiltere ağlarına topu gönderdi. Southgate’in, garanti oyun düşüncesini tamamen unutmaktan başka çaresi kalmamıştı. Büyük risk alması gerekiyordu İngiltere’nin... İspanya, gerçek oyununu göstermeye başlamıştı. Bir ara İngiltere üç pas bile yapamadı.
Sahanın en kötü ismi Harry Kane’e daha fazla sabır göstermedi Southgate. Watkins değişimi doğru bir karardı. Dönen bütün topları İspanya almaya başlamıştı. İngiltere’nin birinci bölgesinde iyi pres yaptılar. Dün 17 yaşına basan Yamal, 1958 Dünya Kupas’nı aynı yaşta alan Pele gibi kupaya dokunmak üzereydi. Bir başka genç Palmer sahne almasa bu rüya gerçekleşebilirdi. Pickford golden önce yaptığı iki nefis kurtarışla maçın kopmasını engellemişti.
Southgate, Palmer ve Watkins değişiklikleri ile takıma büyük ritim kazandırdı. Ancak İspanya öyle bir takım ki her an gol atabilir. Maç bitti demeyeceksin onlara karşı...
Oyarzabal altın gol attı. İspanya’nın yeni kadrosu bu kupayı hak etmişti. Öyle bir kadro ki, önümüzdeki büyük turnuvalarda onları geçmek bence çok zor olacak."
Ercan Taner,7,2024,Sıkıcı futbol finalde,"İngiltere oynadığı oyunla can sıkarak, uyku getirerek yarı finale gelmişti. İngiltere’nin formasının ağırlığı yarı finaldeydi. Oyun sıkar; öff, pöflerle seyredeceğimiz bir maç bizi bekliyor diye düşünüyordum birçok futbolsever gibi... Güzel oynayalım, elenirsek de ne yapalım anlayışı ile başladı İngiltere... Hollanda, zaten güzel oyun oynamaya çalışan bir takımdı. Xavi’nin füzesinin ağlarla buluşması, tam yarı final maçlarına yakışır bir goldü. VAR ile gelen Kane’nin penaltı golü ve direkten dönen 2 top... Futbol gurmelerinin endişe ile beklediği maç, leziz bir akşam yemeği gibiydi.
Shaw, baştan başlasa daha etkin olabilirdi. Southgate, bu tercihi ikinci yarı kullandı. Mainoo, takımın orta sahasına önemli dinamizm getirmişti. Güzel futbolu, ikinci devrenin ortalarından sonra biraz daha düşük izlemeye başladık. İster istemez oyuncuların bilinç altına elenme psikolojisi yerleşmişti. 
Bellingham, Real Madrid’in geçen sezon en iyi isimlerinden biriydi. Orada kanat oyuncuları uçak gibi gittiğinden, Bellingham’a çok yarayan bir sistem ortaya çıkmıştı. Milli takım forvetleri böyle değil. Bir de Harry Kane faktörü var. İngiltere iyice uyuturken, Hollanda’da uzatmayı düşünmeye başlamıştı. Watkins tarihi bir gol atarak, rakibi uyutarak kazanmanın mümkün olduğunu bir kez daha kanıtladı."
Ercan Taner,7,2024,Yamal'ın sihirli ayağı,"Garantici futbol ile yarı finale gelen Fransa, normal olarak bu anlayışını değiştirmeyecekti. Pedri’nin yokluğunda İspanya, orta alan ve forvet koordinasyonunda eksiklik hissedebilirdi. Mbappe’nin nefis bir pasla Kolo Muani’ye attırdığı golden sonra Deschamps, “Benim göze hoş gelmeyen ama gol bile yemediğim can sıkıcı taktiğim nasıl işe yarıyor gördünüz mü ey futbolseverler” demiştir diye düşündüm!
Göze hoş gelen güzel oyun düşüncesiyle hiçbir maçta oyun üstünlüğünü rakiplerine vermeyen İspanya, geriye düşmüştü. Ama sanki yenik durumda değillerdi. Çabuk paslar, kanatlarda iyi oyun kurma, kaleye cepheden gitme isteklerinde hiç azalma yoktu. Moralleri hiç bozulmamış gibiydi.
16 yaşında bir çocuk, Avrupa Şampiyonası yarı finali gibi stresi tavan olan bir maçta 25 yaşında olgun bir kanat forveti gibi topa muhteşem vurdu. Sırtında taşıdığı 10 numaranın hakkını veren bir çalım izledik Olmo’dan. Şutuna Kounde’nin müdahalesi bile engel olamamıştı.
Fransa yine savunma güvenliği diyordu. hücum yapmayı ya unutmuş ya da Deschamps hücum defterini tamamen kapatmış. Önce güvenlik diyerek kupa alınır mı? Çok zor ama imkansız değil. Yunanistan almıştı... Fransa’nın hücuma yakın anlayışa geçmesi için illa yenik duruma düşmesi gerekiyor herhalde!
38 yaşındaki Navas’ın Mbappe karşısında 56 dakika mücadele etmesi müthiş bir olay olarak hatırlanacak. İspanya’nın yeni nesil oyuncuları, tarih yazan eski oyuncularını hiç aratmayacaklarını kanıtlar gibi oynadılar.
Oyunu hızlandırma, yeri geldiğinde yavaşlatma, özetle maçın ritmini hep İspanya oyuncuları belirledi. Finale, hak eden yükseldi."
Ercan Taner,7,2024,Teşekkürler çocuklar,"Montella, futbolculuk döneminde Roma’nın formasını tam 10 yıl üstünde taşıdı. Sayısız büyük maç oynadı. Kritik anlarda büyük takımla neler yapabileceğini ezberledi. Teknik direktörü iken Sevilla’yı tarihinde ilk kez Şampiyonlar Ligi’nde çeyrek finale yükseltti. Milan ve Fiorentina’nın başında yine büyük maçları yaşadı. Bu turnuva sırasında şunu gösterdi takımına: Biz kimseden korkmuyoruz, hata yapabiliriz ama biz iyi takımız!
Oyunculara böyle duyguları aşılamak ve onları başaracaklarına inandırmak gerçekten zor iştir. Futbolda dün yok. Hollanda 3 kez Dünya Kupası finali oynamış, bir kez Avrupa Şampiyonu olmuş. “Eyvah, böyle bir ekolle karşılaşacağız” düşüncesi bilinç altımıza yerleşseydi, Arda O mükemmel gol pasını veremez, Samet o kafayı vurup golümüzü atamazdı. Heyecandan ayaklar gitmez rakibi dev aynasında görürsen. Ekollerin de zor anlar yaşayabileceğini gördü bizim çocuklar Montella sayesinde.
Weghorst ile oyun sistemini hücumda hava toplarına bağlayan Hollanda karşısında çabuk atak girişimleri veya duran toplarla şans arayacaktık. Bir serbest vuruş anı var. Arda topa resmen Messi gibi falso verdi. Tam bir kader anıydı sanki bizim için ama direk izin vermedi ikinci golümüze... Top da istemedi.
İşin aslı çok geriye yaslanırsan golü maalesef yersin. Atmıştı Hollanda. De Vrij çok boş kaldı. Savunma hatası yapmıştık. Yazıya Montella’yı överek başlamıştım ama Kenan ısrarını, onu oyunda uzun süre tutmasını anlayamadım. Sonra neden dağıldık onu hala düşünüyorum... Böyle kolay geriye düşmemeliyiz.
Semih oyuna girdi ama acı gerçek ortadaydı. Erken kapanmanın bedelini ödüyorduk. Kaçırdığımız pozisyonlar fazlaydı.
Ben bu takımla gurur duyuyorum. Artık Dünya Kupası elemelerine odaklanacağız."
Ercan Taner,7,2024,Yarı final yolunda,"Hollanda ile tamam mı devam mı maçına çıkacağız. Dünya futbolunun markalarından biri... Total futbol ve 4-3-3 sisteminin en iyi uygulayıcılarından. Şu anda 4-3-2-1’i tercih eden bir Hollanda izliyoruz. Daha garanticiler. En son Romanya maçında, rakiplerini perişan ettiler. Tabi biz Romanya’dan daha iyi takımız. Avusturya’nın Hollanda’ya 3 gol attığını unutmayalım. Hiçbir takım yenilmez değildir. Biz, oyunu kendi yarı sahamızda kabul edip, zaman zaman iyice geriye yaslanınca çok başarılı olamıyoruz. O zaman iş, kalecimiz ve futbol şansımıza kalıyor.
Savunmada Dumfries ve Ake yüksek teknik kapasiteleri ile hücum aktivelerinde iyi iş yapan oyuncular. Kanat/forvet Gakpo, birebirde kolay adam eksilten yapısıyla kendine kolay şut imkanları yaratıyor. Asist yeteneği üst düzey. Bizim defansı kuşkusuz en fazla zorlayacak oyuncunun ismi Depay... Stoperlerin hiç hoşlanmadığı oyun stiline sahip. Defansın arasında, enerjisini hiç kaybetmeden, rakiplerini hataya zorlayacak toplu veya topsuz hareketleri ile penaltı alma isteği sıkıntı yaratabilir.
Simons'un çabukluğu ayrı bir problem. Weghorst’u genelde son bölümlerde kullanıyorlar. O zaman oyun yapıları değişiyor. Hücum tercihleri kanat organizasyonuna dönüyor. Savunma ortasında görev yapan Van Dijk, muazzam stoper dediğimiz günlerden uzak artık. De Vrij ile beraber pres yemezlerse, oyuna katılımda başarılı gözüküyorlar.
Bizim için bu maçın anahtarı, Hollanda birinci bölgesinde yapacağımız etkili pres ve temaslı oyun sonrasında kapacağımız toplar. Hücum yaptığımız anlarda, onların ceza sahası içine topsuz olarak çok oyuncumuz girmeli. Maç boyunca böyle fırsatları bize çok vermek istemeyebilirler ama biz kendimizi buna zorlamalıyız.
Arda, serbest vuruşlar ve kornerlerde nasıl etkili olduğunu bir kez daha gösterdi. Bu yüzden Hakan ile duran top paylaşımlarını iyi koordine etmeliler.
Kalecileri Verbruggen, çerçeveyi bulan tehlikeli şutlarda, şu ana kadar olağanüstü kurtarışlar yapamadı. Şut atma fırsatlarını mutlaka değerlendirmemiz gerekiyor ve en önemlisi mutlaka sakin kalmalıyız. Geriye düşsek bile topumuz, tüfeğimizle hücuma çıkarsak daha çok pozisyon veririz. Bu bir çeyrek final maçı ve şanslar eşit. Bu konsantrasyonla maça başlamalıyız."
Ercan Taner,7,2024,Artık her şey olabilir!,"Hollanda tam bir futbol markası. Daha önce neler yaptıklarını herkes biliyor.  Onlarla tek maç oynayacağız. Saha içinde taktik disiplinden kesinlikle kopmazsak şanslar eşit olur. Elediğimiz Avusturya, Hollanda’ya 3 attı. Hiç kimse yenilmez değildir
Her şampiyonaya başlarken bir bakmışsınız; problemler içinde kalan bir Milli Takım ile karşılaşıyoruz. “O oyuncu iyiydi, neden takıma alınmadı” ve “Hakkını yediler çocuğun” söylemleri, olmazsa olmazımız.
Sonra ilk maçımıza çıkıyoruz. Bir bakıyoruz; santrforsuz oyunu tercih eden bir teknik direktörümüz var. Kazanıyoruz ama savunmamız için acabalar var. Biz maalesef galibiyetin tadını çıkarmayı bilmiyoruz.
Halbuki Çekya’dan sonra en genç takım biziz. Takım savunmasında hatalarımız var. Bireysel hatalar yapan savunmamızın ortasındaki problemler dikkat çekici.
Ama genciz, diriyiz ve başarıya hasretiz.
Her futbol takımı antrenmanlarında veya soyunma odasında tartışma yaşanır. İş büyük bir kavgaya kadar gidebilir. Bu işi 40 yıldır yapan bendeniz neler gördüm neler... Hayatında bir defa bile antrenman seyretmemiş insanların yol açtığı yanlış infial, Arda-Montella krizi oluşmuş gibi, acayip yerlere götürdü olayı.
Burada şu sonuca vardım: Arda bizim kıymetlimiz. Onu çok seviyoruz. Ufak şeylerden ortalık ayağa kalkarsa 19 yaşındaki bir gencin sırtına tonlarca yük bindiririz.
Bu, bize mahsus bir olay. Klavyeleri başında koltuğunda aklına her geleni yazarsan sanatçıda olsan, atom mühendisi de olsan ortamı boşu boşuna gerersin.
Başarı ve başarısızlık sadece teknik kadro ve oyunculardadır. Yöneticiler başarıdan pay çıkarmasınlar. Onlara hep oyunculara ve teknik ekibe eşlik eden eden görevliler olarak baktım ve bakacağım.
Hollanda tam bir futbol markası. Daha önce dünya futbol tarihinde neler yaptıklarını herkes biliyor. Onlarla tek maç oynayacağız. Saha içinde taktik disiplinden kesinlikle kopmazsak şanslar eşit olur. Slovenya’nın Portekiz’e neler çektirdiğini unutmayalım. Elediğimiz Avusturya, Hollanda’ya 3 attı. Hiç kimse yenilmez değildir.
Diğer milli takımlar içinde ev sahibi Almanya ve İspanya, oynadıkları güzel oyunla beni etkilediler. İngiltere, oyun olarak hayal kırıklığı yarattı. İsviçre, tam bir otomatik pahalı saat gibi, şu ana kadar göz kamaştırdı. Fransa, garantici oyun sisteminden asla taviz vermiyor. Portekiz’in problemi gol yollarında. Tempolarını çok beğendim.
İtalya, yeni oluşturduğu kadroyla başarılı olamadı. Takım yeni olabilir fakat Del Piero, Vieri, Totti ve Baggio gibi yıldızlarınız olmazsa elenir gidersiniz. Belçika yıllardır abartılıyor, kupa kazanacak havaları yok. Bu, bir kez daha ortaya çıktı.
Artık çeyrek final maçlarını izleyeceğiz. Napolyon’un dediği gibi: Sözlükten imkansız kelimesini çıkarttım. Her şey olabilir bu saatten sonra!
Montella'nın bu yolculuğumuzda hataları yok mu? Tabii ki var: Yunus’la maça başlamak, her şeye rağmen Samet’te ısrar etmek.
Yunus geçen sezona damga vuramadı. O zaman forma adaleti sorgulanır. Samet cesur oyuncu fakat maalesef hataya çok açık. Takımı her an yakabilir. Hocanın bunları iyi hesaplaması lazımdı bence.
Bizim takımda başta Arda, Barış, Kenan, Kaan, Ferdi ve Mert Müldür, kolay vazgeçilecek oyuncular değil. Avusturya maçında yaptığı imkansız kurtarışla Mert Günok da seçilen diğer kalecilerden daha formda olduğunu kesinlikle kanıtladı. Oynadığı ilk maçta jeneriklik gol atan Mert Müldür’ün sonraki maçta kulübede oturması, büyük tercih hatasıydı bence. Hatalar olacak, bunu kabul ediyorum. Eleştiri dozunu aşan yorumlara ise kesinlikle karşıyım."
Ercan Taner,7,2024,Yürüyelim arkadaşlar!,"Avusturya'yı şaşırtmak için böyle bir gol atmamız gerekiyordu. Arda’nın korneri çok iyi yere gitmişti. Bizim maça kadar makine gibi olan takım düzenleri daha ne olduğunu anlamadan bozuldu. Merih dokundu ve öne geçtik. Avusturya hemen yüklendi ve pozisyonlar da buldu. Bizim cevabımız ise geçiş oyununda özellikle Orkun’un organizasyonuyla olumluydu. Üstümüze gelsinler, biz kapanır kalemizi savunuruz düşüncesinden daha farklı olarak turnuva başından beri ilk kez taktik anlayışımız ve takım bütünlüğümüz başarılıydı.
Barış yine kanattan geldiğinde yıpratıyordu. Ferdi ve Mert Müldür sakin ve hatasız oynadılar. Merih ve Abdülkerim ilk devre hiç riske girmedi.
Santraforsuz oynamak üzüyor... Tabii şunu unutmamak lazım. Stoperler de santrforsuz oyunda, özelliklede duran toplarda gol atma işinde başrol oynayabilirler. Merih Demiral öyle bir kafa vurdu ki Arda’nın kornerine, işte artık çöktüler dedim Avusturya için. Arda’nın saha içindeki oyun zekasına bir de duran toplardaki ustalığı eklenince ortaya tam bir sanatçı çıkıyor.
Avusturya'nın ritmini tam bozmuşken kullandıkları kornerde klasik rahatsızlığımız yine ortaya çıkmıştı. Böyle bir karşılaşmada amatörce pozisyon hatası yaparsan Gregoritsch golü atar. Uzun boylu forvetler bizim savunma dengemizi bozuyor ve etkili oluyorlar.
Arda ve Kenan çok yoruldular. Montella onları zamanında değiştirdi. Yalnız İrfan Can daha önce oyuna girse yorulan orta saha daha hızlı toparlanırdı.
Mert son saniyelerde inanılmaz bir top çıkarttı. 2008 ruhunu yakaladık dün akşam gelen galibiyetle. Engelleri tek tek aşıyoruz. Hollanda var sırada. Bir bütün olmuş Milli Takım’la neden onları da geçmeyelim?
Bravo çocuklar! Sizi çok seviyoruz."
Ercan Taner,7,2024,Costa tarih yazdı,"Futbol tarihinin en golcü oyuncusu Ronaldo’yu 40 yaşına girerken hala seyretmek büyük bir ayrıcalık. Bu kadar üst düzey bir turnuvada elinden gelen her şeyi yapıyor.
Portekiz guruptan çıkarken ilk kez gol sevinci yaşayamamıştı... Dün akşamki maçın ilk yarısında şunu gördük, bütün takım gol atması için ona çalışıyor. Duran topları alışık olduğumuz gibi hep o kullanıyor. Portekiz, onun çabasına rağmen ilk yarıyı isabetli şut atamadan tamamladı.
Slovenya sakin kalarak, ani ataklarla sonuca gitmeyi planlamıştı. Sporar ve Sesko, bu plana çok uygun isimlerdi. Portekizli oyuncular, birebir baktığımızda, kariyer olarak Slovenya takımı oyuncularının çok üstünde. Takım savunmasını bu detaydan dolayı hatasız yapmak zorundaydı Slovenya... Bu anlayışta uzun süre başarılı oldular.
Portekiz Teknik Direktörü Martinez, takım net pozisyonlara giremeyince, Jota hamlesini de yaptı. Geçen sezon Milan’da, toplamda 15 gol ve 12 asistle oynayan Leao, rakip savunmayı yıprattı fakat sonuç alamadı.
Bitime artık 15 dakika kala, Slovenya uzatma planlarını yapmaya başlamıştı. İkinci devrenin başındaki Portekiz temposu yavaş yavaş düşüyordu. İşin gerçeği, İngiltere’yi seyrederken içimiz nasıl sıkılıyorsa, dün akşamki maçın büyük bölümünde aynı hislerle Portekiz’i izlemeye başlamıştık.
Uzatmada gelen penaltıyı Ronaldo kullanırken, işi yine ben bitireceğim duygusuyla topa vurmuştu sanki... Oblak yaptığı kurtarışla kuşkusuz Slovenya tarihine geçti. Penaltı kaçtıktan sonra Ronaldo’nun gözyaşları, Sesko net golü kaçırmasa devam edecekti. Penaltılarda meydan okudu ve bu defa attı. Diogo Costa 3 penaltıyı kurtarınca, Portekiz çeyrek finale yükseldi."
Ercan Taner,7,2024,Bellingham hayat verdi,"Dünyanın en çok ilgi gören Premier Lig’in içinden gelen oyuncular, bu kadar temposuz olmamalı. Taraftarları bile sonunda isyan etti. Yavaş paslar ve pozisyona girememe problemleri çok şaşırtıcı.
Foden, geçen sezonun oyuncusu seçildi ama milli takımda kayıp. Saka, gol ve asistlerde uzman bir isim olmasına rağmen, milli formayla istenileni veremiyor. Bellingham, Real Madrid’in yıldızı... Milli takımda da elinden geleni yapıyor. Gol krallığında adını bir numarada yazacağınız Harry Kane aradığı konforu bulamayınca ortaya çıkmakta zorlanıyor.
Gareth Southgate, turnuvanın ilk maçından beri ülkesinin medyasında yerden yere vuruluyor. Üretemeyen, yan pas yapan, net gol pozisyonu bulmakta zorlanan, oynattığı futbolla izleyenlerin uykusunu getiren bir takım var sahada... İngiliz futbolunda pres, sert orta ve çerçeveyi görünce şut girişimleri olmazsa olmazdır. Bu takım başka bir galaksiden gelmiş gibi.
Slovakya'nın İtalyan teknik direktörü Francesco Calzona, mükemmel analiz ettiği İngiltere’ye karşı golü bulacaktı zaten. Schranz sakince golü atmıştı. Akla ister istemez şu soru geliyor.
Lig maratonu, Avrupa kupaları ve kendi ülkelerinin kupa organizasyonları çok yoğun olunca, artık ayaklar gitmiyor mu? Fakat şöyle bir gerçek de var. 1966 Dünya Kupası’nı kazandıktan sonra hep elenen ve bir türlü kupa alamayan bir İngiltere ile karşı karşıyayız. Dün akşam böyle kötü bir oyun anlayışıyla bu bitik takım sahada efsane futbolcular Beckham ve Gerrard olsa bile iş yapamazdı.
Yıldız futbolcu Bellingham, unutulmaz golcü Alan Shearer gibi altın golü atmasa elenip gidiyordu İngiltere. Uzatmaların hemen başında Harry Kane sahneye çıktı.
Kabus bitmişti."
Ercan Taner,8,2024,Sanatçı Rafa Silva,"Maça böyle başlanır işte. İkinci dakikadan sonra Lugano resmen nefes almakta zorluk çekti. Takım halinde baskı, temaslı oyun, yerini bulan etkili paslar mükemmeldi. Uzun süredir Beşiktaş’ı böyle görememiştik. Ev sahibi böyle oynamalı, böyle başlamalı dediğimiz bir görüntü sergiledi Beşiktaş.
Masuaku kendini aşmıştı. Sol kanattan çok iyi çıkıp rakibi daha maçın başında yıpratmaya başlamıştı. Bir başkaydı dün akşamki başlangıcı. Golde katkısı ayrıydı. Masuaku’nun sert şutundan sonra tam bir golcü zekasıyla hareketle nen Immobile, yıllardır alıştığımız gollerine bir yenisini daha eklemişti. Dünyalar kaçtı dün geceki maçın ilk yarısında.
Soyunma odasına giderken tabelada 4-0 yazsa kimse şaşırmazdı. Tek atakları vardı ikinci yarıda. Beşiktaş’ın en zayıf tarafı savunma arkasına atılan toplardı. Lugano ilk devre 3 pas yapamadığı maçta beraberlik golünü atmıştı. Futbolun adaleti yoktur gerçekten. Rakibi oyun olarak paramparça edersiniz ama çok kolay gol olacak pozisyonları kaçırırsanız bu oyunda bedel ödersiniz. Golden sonraki 7 dakikayı hatırlamak istemiyorum. Sanki bir umutsuzluk dalgası yayılmıştı stada. Sessizlik vardı. Lugano takımı, “Tamam maç istediğimiz kıvama geliyor” düşüncesini uygulamaya başlamıştı. Tempoyu düşünüyorlardı.
Sonra devreye Portekiz futbolunun estetiği girdi. Rafa Silva, ustalığın zirvesine nasıl çıkılır adlı eserini sunmaya başlamıştı. Gedson’a verdiği nefis gol pası ve attığı akıl dolu üçüncü gol... Lugano çökmüştü. İlk yarıda atan Immobile, ikinci yarıda “benden bir gol daha” dedi. Salih, perdeyi kapatan isim oldu.
Oyun disiplininden taviz vermemek, maçı bir anda farka götürmüştü. Beşiktaş, bu oyun anlayışı ve yeni gelecek oyuncularla çok üst düzey bir kadro olacağının sinyallerini dün akşam gösterdi"
Ercan Taner,8,2024,Kabus gecesi,"Okan Buruk ne demişti? “Sabırlı oynamak zorundayız. Seyircimiz de bizi desteklemeli onlarda sabırlı olmalı.” Bu maçlar öyledir. Sabır önemli stratejidir. Batsuhayi ve İcardi ile oyuna başlamak
maç öncesi güzel şeyler hayal ettirebilir. Ziyech ayaklarına hakim ve ceza sahasına yakın oynarsa iş yapar diye düşünebilirsiniz. Barış kuvvetli oyuncu, süratli yapısıyla çok sık atağa çıkar diyenlere bende katılırım. Ancak Köhn sol kanadı kullanıp İcardi’yi bulacak ve gol pası verecek kapasiteye sahip mi?
Hayır tabii ki. Ne oldu biliyor musunuz? Young Boys ilk devre oyun olarak Galatasaray’ın mekanizmasını bozdu. Yazdıklarımın hiç biri gerçekleşmiyordu. Sara ve Torreria her geçen dakika eridiler ve hiçbir şey yapamadılar. Ortada oyun organizasyonu diye bir olay yoktu. Böyle maçlarda Mertens gibi zekası müthiş oyuncudan vazgeçmek ilk devreyi çöpe atmak demekti ve öyle de oldu.
Bu arada sabırlı oyuncular göremedik sahada. Acele edersen elenirsin. Jelert ve Berkan ikinci yarı oyuna dahil oldular. Barış ileri geçmişti. Orta alanda biraz daha fazla mücadele etmek ve ikinci topları almak gerekiyordu. Bir de stoperlerin merkezden topu oyuna daha iyi sokmaları önemliydi. Oyunda büyük bir değişim yoktu. Sadece hücum girişimleri birazcık artmıştı.
Sara dün gece oyuna hiç katkı sunamadı. Daha erken çıkması gerekiyordu. Bu takım niye tempoyu yükseltemiyor, neden tribünleri heyecan içinde ayağa kaldıramıyor Okan hocam? Mertens kesinlikle daha önce oyuna girmeliydi. Batshuayi kaybolup gitmişti rakip savunmanın arasında. Dün gece hiç iş yapmadı.
Young Boys bir kupa finaline hazırlanmış gibiydi Galatasaray son bölümleri sinir harbine çevirmişti adeta. Şuursuz baskı, rakibe kontra atak şansı verir. O şansı buldular, attılar. Muslera, öfkesinin kurbanı oldu ve kırmızı kart gördü. Sonuç acı ama gerçekti, milyonlarca Euro çöpe gitti..."
Ercan Taner,8,2024,Fred'in muhteşem dönüşü,"Rakibe nefes aldırmayan, kanatları çok iyi kullanan ve rakip ceza sahasında çok adamla gol arayışında olan bir Fenerbahçe izleyemedik Rize’de ilk yarıda. Yavaş hücuma çıkan, kontrollü oynamaya çalışan tipik bir deplasman takımı vardı sahada. Fred’in şutunu karşılamada büyük hata yapan Gökhan taraftarını üzerken, Fenerbahçe’ye moral verdi.
Fred oyundan düşmediği anlarda orta alanda olmazsa olmaz bir oyuncu olduğunu yine kanıtladı. Oosterwolde sağlam oyuncu havasını her zaman veriyor. Oynanan oyunun yapısına katkısı iyi. Yalnız Ferdi’den sonra hücumu çok iyi ve tempolu kullanması zor olacak. Çağlar ve Djiku uyumunu beğendim.
Maximin hücum bölgesinde tehlikeli, savunmaya yardımda biraz daha çabalaması gerekiyor. Bu dediğim gerçekleşmezse oynadığı bölge iyi oyuncular karşısında koridor olabilir.
İsmail her zamanki gibi görevini başarıyla yaptı. Dzeko’nun sol ayağıyla attığı incelik dolu şutu Gökhan beklemiyordu. Ama deneyimli kaleciysen yemeyeceksin o golü.
Fenerbahçe, Göztepe maçında yaşadığı ben bu maçı nasıl olsa kazandım düşüncesini Rize’de tekrar yaşamak istemiyordu. Fred üçüncü golü rahat atmıştı. Tadic takımın hücum aklı olduğunu her zaman gösteriyor. Çalışan ve üreten Szymanski’nin yeri ayrı. Fred dönüşünü kutluyor gibiydi. Sakatlıktan dönüp hat-trick yapması onun adına süper olay.
Maç bir anda farka gitti. Oyunun ilk yarısındaki Fenerbahçe ile ikinci yarıda durmadan gol arayan ve atan Fenerbahçe arasında büyük fark oluşmuştu. Alikulov’un kendi kalesine attığı golden sonra 5-0’ı yakalamıştı Mourinho’nun oyuncuları. Oyun öyle bir yere gidiyordu ki, tempo biraz daha yükselse gol sayısı çok daha tarihi bir rakama doğru giderdi. Deplasmanda böyle farklı galip gelmek takımın öz güvenini maksimuma çıkartır."
Ercan Taner,8,2024,Onlarda sistem var,"İsviçre'nin GSMH’sı bizden epey yukarıda. Bütün altyapılarını tamamlamış. Dünyanın mutlu olarak kategorize edeceğimiz insanlarının yaşadığı bir ülke. Bu ülkede futbola her zaman altyapı anlamında önem verilir. Bunu spor olarak da geliştirebiliriz. Sporun her dalı İsviçre’de iddialı olmasalar bile yapılır. Milli takımlarının her zaman belirli bir seviyede olduğunu görüyoruz. Kulüp takımları deyince Basel’in İsviçre futbolunda kuşkusuz ayrı bir yeri var. İsviçre futbolunda en çok dikkat edilen husus sisteme olan inançları. 1.5-2 milyon Euro transfere ayırıp milyonlarca Euro ayıran bizim kulüplerimize ilk maçlarda çok zor anlar yaşattılar. Rövanşlar garanti değil onu söyleyeyim. Bizde hep aynı görüşler var. Sezon başı tam hazır değiliz gibi. Yıllardır böyle gidiyor. Onların da 5 hafta olmuş. Fizik olarak hepsi bizden iyi. İyi sistem olduğu zaman biz şaşırıyoruz. Ve İsviçre’de sistem var. Bizde kulüplerinden milyonlar alıp yatan bir sürü yabancı var. İsviçre takımlarında böyle bir problem göremiyorum. Hep beraber oynuyorlar, hep beraber hücum edip hep beraber savunma yapıyorlar. Bir kez daha gördük para dolu çanta galibiyet garantisi değil."
Ercan Taner,8,2024,Bitik savunma üzer,"Bronckhorst rakibin hızlı başlayacağını biliyordu. Lugano hem kanatları iyi kullandı hem de Beşiktaş’ın 1. bölgesinde pres denedi. Bu tarz takımlara karşı takım savunmasında orta alana daha çok iş düşer normal olarak. Amaç rakip çok adamla geldiğinde Lugano savunmasını dengesiz yakalamaktı Beşiktaş için.
Paulista'nın usta işi uzun pasında Gedson Fernandes akıllı vurdu. Gol sonrası aynı oyun tarzını benimseyen Beşiktaş karşısında Lugano, presini sıklaştırdı. Kaleci Mert’e bile yakın oynayıp baskı yapıyorlardı. Daha temaslı oynamaya başlamışlardı. Çabuk tek toplarda uyursan topu karşılayamaz ve sonucunda golü yersin. Dört pas sonunda Bislimi rahat bir gol atmıştı. Rafa Silva tam bir sihirbaz. Bunu rakip biliyor ama ne zaman ne yapacağını kestiremiyor. Gedson’a çok güzel bir gol attırdı. Al Musrati kafayı vurup üçüncü golü atınca tamam fişi çekti Beşiktaş dedim.
Şunu unutmuştum, takım iyi oynuyor kabul ama savunma hâlâ çok kırılgan ve neredeyse kaleye giden her top gol oluyor. Savunma yaparken ceza sahası önünde kalabalık gözükmek fena düşünce değildir. Ancak kanat tarafını unutursanız kolay gol yersiniz.
Steffen çok rahat vurmuştu. Lugano baskıya devam ederken Beşiktaş buna cevap veremiyordu. Sol kanat tam anlamıyla çökmüştü. Aynı geçen sezona dönmüştü Beşiktaş savunması. Paulista kendi kalesine atınca kırılganlığın finalini bir kez daha yaşamıştı Beşiktaş savunması. Bu takım baskı yerse eli ayağına dolaşıyor.
Dün gece tur İsviçre’de Beşiktaş’ın ayağına gelmişti. Bu süre sadece iki dakika sürdü maalesef. Takımın hücum yollarında gösterdiği başarı, savunma bölgesinde hiç ama hiç yok. Avrupa yolunda böyle kolay goller yerseniz üzülürsünüz. Aynı düşüncem lig için de geçerli. Savunmaya, özellikle sol iç ve sol beke ve hücumda kanat bölgesine işi bilen usta oyuncular gerekiyor. Yoksa bu takıma yazık olur. "
Ercan Taner,8,2024,Rakibi küçümseme!,"Galatasaray bu takımla 5 maç yapsın dün akşamki kadar kötü başlayamaz buna eminim. Temposuzluk bu takımın şu an için en büyük sorunu. İkinci ve önemli mesele ise savunmada yaşanan büyük bireysel hatalar. Bu kadar hata yapılırsa kalite olarak çok düşük olan Young Boys karşısında 3-0 bile geride kapatabilirdi Galatasaray. Anladım 1-0 yenik duruma düşebilirsin, kalecin hata yapabilir, hücumda kanatların çalışmayabilir fakat bu kadar dağınık oynayamazsın. 
Şampiyonlar Ligi’nde bu kadar kötü oynarsan İsviçre Ligi’nde sondan ikinci sırada bulunan rakibe moral verirsin. Köhn bence bu maçların adamı değil. Jelert’in ilk ciddi maçıydı. Onun için erken yorum yanlış olabilir ama etkisiz geldi bana. Nelsson ve Abdülkerim resmen sallanıyorlar. Sezona çok formsuz başladılar. Barış Alper’in etkisizliği yaşadığı rahatsızlıkla ilgiliydi. Belki de yedek başlayıp sonradan oyuna alınması gerekiyordu. Kerem Aktürkoğlu koştu, çalıştı ama hücumda çok etkili olamadı.
Kötü başlayanlar çok olunca İcardi’nin kaybolması normaldi. İkinci devre yakalanan pozisyonlar var. Keşke maça böyle başlasaydı Galatasaray dedirten anlar yaşadık. Ziyech ile bu maça başlamak daha doğru olabilirdi.
Pozisyon oluşturmada usta bir isim çünkü. İkinci yarı uzun süre gol gelmeyince Young Boys’un istediği oyun oynanıyordu. Tek hedefleri vardı, kontra ataklar. Batshuayi'nin oyuna girmesi riskli bir karardı. Hemen golü attı. Galatasaray’a hayat verdi sanki bu kritik gol. Young Boys şaşırmıştı. Batshuayi yine sahne alınca ilk yarıda yaşanan facia unutuldu. Geri dönüş yaşanmıştı ve skor eşitlenmişti. 85. dakikada her şey yine berbat oldu. Verilen penaltı, Abdülkerim’e kırmızı kart ve yenilen gol... Çöken Young Boys adeta altın bulmuştu. 
Galatasaray'ın normalde bu takımı havada karada elemesi lazım. Ama futbol bu... Dün gece gördük."
Ercan Taner,8,2024,Immobile sezonu açtı,"Maç başlar başlamaz gol yemek ister istemez geçen sezonu hatırlattı tribünleri tıklım tıklım dolduran Beşiktaş taraftarlarına. Ancak Samudio’nun golü, oyunun içine negatif olarak yansımamıştı Beşiktaş adına. Gedson’un presi, Semih ve Rashica’nın oyun iştahı, Rafa Silva ve Immobile’nin güven aşılayıcı hareketleri ile Antalyaspor yarı sahasına yerleşti ev sahibi.
Immobile çok özel bir golcü. Lazio’da Altın Ayakkabı alarak zaten bunu futbolseverlere kanıtlamıştı. Onun için açının dar olması veya kalecinin köşeyi kapatması önemli değil. Kaleyi görmesi yeter.
İlk golü usta işiydi. İkinci golü ise fırsatçılığı ve oyun zekasının göstergesiydi. Beşiktaş’ı öne geçiren golde Semih’in asisti yaşına göre çok usta işi olmuştu. Esas yeri stoper olan Emirhan, sol bek bölgesinde İlk devre başarılı gözüktü. Antalyaspor’un attığı beraberlik golünde Mert’in Samudio’ya karşı son hamleyi yapamadığını gördük. Esas önemli mesele, geçen sene yaşanan kolay gol yeme durumunun devam etmesi. Geçen sezondan farklı olan ise yine yeni bir transfer olan Rafa Silva farkı oldu. Sürati ve tekniği ile golünü attı. Rafa Silva boş kaldığı ve önün de alan bulduğu anda çok tehlikeli olduğunu yine gösterdi. Bu defa gol atamamıştı ama Güray’ın kırmızı kart görmesine neden olmuştu. Van Bronckhorst, hazırladığı takım savunmasını biraz daha iyileştirirse ligin seyir zevki anlamında en iyi takımlarından biri olur Beşiktaş. Mesela Antalyaspor’un 10 kişi kalmasına rağmen bazı anlarda Beşiktaş yarı sahasında pres yapıp pozisyon arayışına ev sahibinin izin vermemesi gerekiyordu. Ndour’un enfes pası ve Muci’nin golüyle perde kapanmıştı. Oyun gelişimi açısından Beşiktaş’ı beğendim.
Yalnız lig maratonu için transferler devam etmeli. O zaman şampiyonluk için daha net umutlanır Beşiktaş taraftarı..."
Ercan Taner,8,2024,Mourinho şaşırttı,"Her şey duraklama dakikalarında yaşandı. İşin gerçeği, ilk yarının sonuna giderken Fenerbahçe iyi oynamıyordu. Saint-Maximin hücum hattının en hareketli ve istekli ismiydi. Jose Mourinho maça çift santraforla başlamıştı. Öyle böyle değil biri Dzeko, diğeri La Liga’da 20 kafa golü atan En-Nesyri. İlk yarının büyük bölümünde Göztepe’nin cesur presi ve temaslı oyunu Fenerbahçe’nin organizasyon yapmasına izin vermemişti. Osayi Samuel, İsmail ve Szymanski’nin arkadaşlarından biraz daha önde oldukları gözüküyordu. Kazanılan penaltı ve Dzeko’nun golü ve hemen ardından kafa vuruşlarının usta ismi En-Nesyri’nin kalecinin çıkaramayacağı yere giden golü ile sıkıntılı giden maç bir anda kolaya dönmüştü. 6 dakika yetmişti Fenerbahçe’ye.
Kadro kalitesi işte böyle bir anda ortaya çıkar. Maçı seyrederken bir baktım Ali Koç yerde. Taraftarın yanından dönerken havada uçuşan su şişeleri... Ardından başkan yerde. Dünyanın hiçbir elit liginde böyle bir şey olmaz, olamaz. Burası Türkiye, artık normal geliyor insana yaşananlar. Şiddete alışmak çok tehlikelidir halbuki. Maalesef sadece spor alanlarında değil her yerde hoş olmayan görüntüler görüyoruz. Biletleri olmasına rağmen stada alınmayan taraftarların günahı ne? Bu gibi durumlar yöneticileri harekete geçirir.
Fenerbahçeli taraftarlar hakkıyla oraya gelmiş ve hoş olmayan bir muamele ile karşılaşmışlar. Yöneticiler müdahale edince stada alınmışlar. Daha ligin başı ve biz neler yaşıyoruz...
Fenerbahçe uyutarak maçı bitirmek istedi. Koray, Göztepe adına golü attı. Bir maç erkenden kazanılmaz. Maçın sonlarında Fenerbahçe baskı yedi. Livakovic sahneye çıkmasa, Göztepe adına penaltı verilebilecek pozisyon es geçilmese, Fenerbahçe golü daha erken yerdi.
Romulo, Fenerbahçe’nin 3 puan almasına izin vermedi, nefis bir gol attı"
Ercan Taner,8,2024,"Tempo kötü, sonuç iyi","Galatasaray kanatlara iyi inip çizgiyi olumlu kullandığında pozisyona da girer, gol de atar. Bunu uzun süre başaramadılar. Konyaspor’un temaslı ve mücadeleci oyunu istediklerini yaptırmamıştı Galatasaray’a. İki bek Kaan ve Dubois’nın yolları kesilmişti. Hücum yönünde hiç etkili olamadılar. Rota uzun topa dönünce Kerem’in etkinliği ortaya çıkmıştı. Ama Galatasaray’ın oyun şekli bu değil. İyi ve çabuk paslarla rakip kaleye daha rahat gidebilmesi lazım son 2 yılın şampiyonunun.
Icardi nefis bir asist yapmıştı Kerem’e. Resmen al da at dedi. Yenen gol Konyaspor’un moralini hiç bozmadı. 4 dakika içinde ev sahibi, Oğulcan ile beraberliği yakalamıştı.
Barış Alper dün akşam golü atana kadar oyunun içinde istediklerini yapamıyordu. Topa vuruş anı ise usta santraforlar gibiydi.
Top tam köşeye gitmişti. Torreira ve Sara defansif anlamda iyi çalıştılar. Forvete yakın bölgede Mertens’in yaratıcılığı dışında mimar oyuncu eksikliği yaşandığını söyleyebilirim. Tekrar Sara’ya dönecek olursak, orta alanı sırtlayacak bir oyuncu havası şu an için yok. Okan Buruk’un Kerem Demirbay’ı oyuna alması doğru düşünceydi.
Torreira'nın VAR incelemesine takılan pozisyonun da Icardi’nin ağlara giden vuruşu gol değeri kazansa maç bitmişti. Oyundan düşen Mertens daha önce alınsa ve Batshuayi oyuna girse, pozisyon zenginliği şansı daha fazla olabilirdi Galatasaray için... Ritmi yükseltme anlamında Galatasaray, dün akşam istenileni veremedi. Young Boys maçında bu tempo ile iş zora girer. Takımın vites yükseltmesi şart.
Her şeye rağmen 2 maçta alınan 6 puan, lig başlangıcı adına büyük moral demek"
Ercan Taner,8,2024,Rafa Silva'nın yeri başka,"Sahada ilk 30 dakika şutu yoktu Beşiktaş’ın. Ev sahibi Samsunspor gol olabilecek anlar yaşamıştı. Etkisiz oyuncu sayısı oldukça fazlayken Semih’in akıllı pasına çok iyi hareketlenen Rafa Silva, topa vururken merak etmeyin kriz yaşanıyorsa ben buradayım dedi. Gedson hariç iş yapmayan bir orta saha izledik.
Savunmada Masuaku ve Colley, geçen sezon olduğu gibi bireysel hatalarla ön plana çıkmışlardı ilk devre. Duran top çalışmaları önemlidir. İşte bu sayede attı Beşiktaş ikinci golü. Sahneye Paulista çıkmıştı. Maçı hiç seyretmemiş bir Beşiktaş taraftarı ilk yarıdaki 2-0’lık sonucu görünce evet bizim takım çok rahat oynamış herhalde derdi. Ama gerçek öyle değildi. İki defans hatası Samsunspor’u yıkmıştı. İkinci yarı yakaladığı skoru korumak isteyen Beşiktaş, çok adamla kendi yarı sahasında kaldı. Rakibi beklerken çabuk atak yakalamayı planlamıştı Van Bronckhorst. Rashica bu anlayışta iş yapması beklenen bir isim. Vasatın üzerine çıkamadı. Süratli oyuncular karşısında Svensson çok zorlanıyor. Savunma yaparken bir ara çok baskı yedi Kara Kartal. Rakibin topu direkten dönmese senaryo başka yazılabilirdi.
Semih çok çalıştı, inanılmaz koştu. Oyundan alınmasını normal çünkü çok yorulmuştu. Immobile yalnız kalınca etkisini kaybeder. Beklediği yardımı dün akşam fazla bulamadı. Al-Musrati savunma yönünde iyi gözükürken uzun pasları hücumdayken iyi kullanamıyor. Bu yetenek kendisinde var aslında.
Emirhan dışında geçen sezonun kadrosu sahadaydı son bölümlerde. Geçen seneyle aradaki fark ise şuydu; hırs ve mücadele isteği net şekilde gözüküyordu.
Galibiyetle başlamak çok iyi ama Beşiktaş’a transferler şart."
Ercan Taner,8,2024,Dzeko'dan sezona merhaba,"İlk lig maçları zordur. Ne kadar geç saatte başlarsa başlasın nem Kadıköy’e çökünce istesen de temponu hep yüksek tutamazsın. Bizim ligin son yıllarda kaderi bu. Yoğun takvim denilerek yazın en sıcak ayının başında sezonu açıyoruz ve sonuç olarak çoğu maç çok zevksiz geçiyor.
Adana Demirspor yarı sahası iş çıkışı metrobüslerin içi gibi tıklım tıklımdı. Yetersiz bir takım olduğunun farkında olan Demirspor, kapanmak ve erken gol yememek için oyunun ritmini hep düşürmeye uğraştı. İlk 10 dakika hariç Fenerbahçe ceza sahası içinde etkin değildi. Maçın Demirspor adına olumlu tarafı, teknik direktörünün 15 yaşında olan kalecisi Deniz’e formayı vermesiydi.
Saint-Maximin tribünleri heyecanlandıran bir oyuncu. Rakibin beşli savunması karşısında iyi başladı. Ferdi ve Samuel ilk devre hücum yönünden vasat bir görüntü sergilediler. Dzeko’nun usta gol vuruşuna hiçbir kaleci müdahale edemezdi. Top çok zor yere gitmişti. İrfan Can daha fazla oyunun içine girmeliydi. Oosterwolde kontrolsüz girişlerine devam ederse özellikle Avrupa maçlarında kırmızı kartı hemen görür. Tadic, elinden geleni yapıyor ama etkili olamıyor. İsmail ve Szymanski orta alanda görevlerini yaptılar. Mourinho’nun Fred’i özlüyorum demesi çok normal. Orta sahada mimar oyuncu eksikliği epey hissediliyor.
Son 10 dakikaya girerken kendi evinde sadece 3 isabetli şut atmak bence iyi bir istatistik değil. Mourinho’nun santraforu kim olacak onu merak ediyorum. Dzeko ile En-Nesyri büyük ihtimalle birlikte oynamayacaklar. İki oyuncudan biri hep kulübeden mi oyuna dahil olacak acaba? Çok büyük bir lüks bu. Nihayetinde tabii ki Mourinho ne yapacağını bilir.
Önemli olan sezona galibiyetle başlamak. Oyun Fenerbahçe adına daha iyiye gider diye düşünüyorum."
Ercan Taner,8,2024,Batshuayi maçı aldı,"Son iki sezonun şampiyonu Galatasaray... Ligin açılış gecesi gala maçı olmalı diye düşünenler ilk yarıda yanıldılar. Başlangıç, tempolu ve baskılıydı. Buna rağmen net gol pozisyonuna erişim başarılı olmuyordu. Icardi yine yalnızdı. Ona konfor alanı sağlayamazsanız ve iyi servis veremezseniz sıkıntı oluyor.
Barış Alper çabaladı fakat ilerleyen bölümlerde top kaybedip etkili olamadı. İki kanat savunma Dubois ve Köhn hücuma destek yönünden eksik kaldılar. Mertens tempolu değil. İlk devre Sanchez ve Ziyech, diğer arkadaşlarından daha fazla ön plana çıktılar. Her şeye rağmen çok kırılgan gözüken Hatayspor karşısında az pozisyona girmek hoş bir görüntü oluşturmadı ev sahibi için.
Direklerden dönen ve kaçan pozisyonlarla başlamıştı ikinci yarı. Klasik herkesin bildiği bir söz yine gerçek oldu. Atamayana atarlar! Fernandes, Hatayspor’u öne geçirmişti. Hatayspor attığı golden sonra oyunun içinde iyi direnmeye başlamıştı.
Mertens'e 68 dakika sabretmek enteresan. Hiç etkili değildi. Batshuayi oyuna geç alınmıştı. Geçen sezon geri dönüşlerde zorlanmayan Galatasaray sanki sezon öncesi hazırlık maçı temposundaydı. Bu konu çok şaşırtıcı. İşler kötü giderken penaltı ilaç gibi gelmişti. Geçen sezonun gol kralı Icardi, Galatasaray adına açılışı yapmıştı.
Sara hakkında hemen yorum yapmak zor. İki antrenmana çıkmış bir oyuncuyu beklemek gerekiyor normal olarak. Hafta içi Kerem Aktürkoğlu için transfer baya konuşuldu. Vücut dilini beğenmedim. Yüzü asıktı. Hayırdır?
Son dakikalarda gelen baskı Hatayspor’un çok çekilmesinden kaynaklanmıştı. Böyle kriz anları için transfer edilen Batshuayi 3 puanı getirdi.
Kötü oyuna rağmen sezonu kazanarak açmak çok önemli..."
Ercan Taner,8,2024,Bu takıma yenilmeyeceksin,"Fransız takımları tekniktir. Kanatları her zaman çabuk oyunculardan oluşur. Yıldızlar topluluğu olmasalar bile takım savunması konusun da sonuna kadar oyun disiplinine bağlı kalmaya çalışırlar. Lille, son yıllarda kendini üst seviyeye çıkarma çabasında olan bir kulüp. Fenerbahçe, Mourinho ile hedefini zaten belirledi. Dünkü başlangıç ise bana çok şaşırtıcı geldi. Orta alan hiç çalışmıyordu. Mesela Krunic kaybolmuştu. İsmail ilk topları istenilen seviyede kullanamadı. Koskoca ilk devrede Dzeko’nun bir önemli atağı dışında forvet bölgesi sessiz film oynuyordu. Tadic yalnız ve etkisizdi. Yenilen golde Ferdi, Santos karşısında hiç etkili olamadı. Osterwolde’ye çarpan topun ağlara gitmesi sonrasında bile Fenerbahçe oyun enerjisini yükseltemedi. Saint-Maximin daha alışma sürecinde herhalde. Top ayağına gelince iş yapmaya çalışıyor. Savunma yardımı konusunda kendisi için biraz tereddütlerim var.
İkinci yarının hemen başında girdiği gol pozisyonlarında Egoist davranmayıp pas opsiyonlarını düşünse iki gol bulabilirdi Fenerbahçe. İkinci devrenin büyük bölümü Lille takımının yarı sahasında oynandı. Oyun olarak üstün gözüküyordu Fenerbahçe. Lille bu baskıya rağmen yakaladığı iki çabuk atakta farkı açabilirdi. Takım savunması tam oturmamış bir Fenerbahçe izledik. İrfan Can ve Oğuz değişiklikleri daha erken olabilirdi. Tadic’in çok daha önce çıkması gerekiyordu.
İrfan Can serbest vuruşu mükemmel kullandı. Attığı gol çok klastı. Maç bitmek üzereyken Ferdi, çıkarken topu kaybedince yine çabuk geldiler ve golü attılar. Bu takıma karşı minimum hatayla oynamazsan elenirsin."
Ercan Taner,8,2024,Kartal'ın tarihi pençesi,"Özlemiştim lig öncesi derbileri. Ne günlerdi... Ligin başlamasına 10 gün kala TSYD kupasında Fenerbahçe, Beşiktaş, Galatasaray sahaya çıkar, lig öncesi son 
provalarını yaparlardı. O günleri unuttuk derken Süper Kupa işi iyi oldu. 
Sezon öncesi lig havasına girmek için böyle büyük maçlar gerekiyor. 
Nelsson'un hatası ile başladı oyun. 21. saniye olmuştu... İmmobile böyle hataları kesinlikle affetmez. Kendisi hata kovalayan ve gol anını hisseden bir forvet. Çok kolay attı golü. Beşiktaş rakip sahada presi ve temaslı oyunu hatırlamış. Savunma orta alana yakın ve çizgi halinde durmayı ilk yarı iyi uyguladı. Temposuz Galatasaray, 35 dakika pozisyona bile giremedi. Ziyech ve İcardi etkisiz kaldı. Kerem çabaladı ama olmadı. 
Sezon başı olduğu için orta alanda top kayıpları olmasını doğal karşıladım. Beşiktaş’ta Rafa Silva, yaptığı ince işlerle bu sene oyunun rengini kaliteli yönde değiştireceğini kanıtladı. Mertens kayıptı. Barış ile Batshuayi’nin oyuna alınması doğru karardı. Galatasaray’ın baskılı başlaması gerekiyordu ikinci yarıya çünkü yenik durumdaydı. Ancak atak oyunu tercih eden yine Beşiktaş’tı. 
Derbilerde bazen hiç umulmadık isimler gol atar. Bu oyuncular listesine Svensson da katılmıştı. Galatasaray’ın top kayıpları ve takım savunmasındaki hataları maçı 2-0’a getirmişti. Kerem Demirbay niye baştan başlamadı? Tam hazır değildi herhalde. Oyuna girince orta saha biraz top yapmaya başlamıştı. 
Ekmeğini taştan çıkaran stili ile gördüğümüz Torreria’nın performansı düşüktü. Zaha böyle bir finalde 15 dakika kala oyuna girmez! O da mı hazır değildi acaba? Galatasaray tam anlamıyla dökülürken, Beşiktaş istekli oyununun karşılığını alıyordu.
İmmobile bu kez penaltıdan attı. Nelsson için facia bir geceydi. İlk goldeki hatasından sonra bir de maçın son dakikalarında kırmızı kart gördü. Rafa Silva, etkili oyununu nefis bir golle süsledi. Beşiktaş durmuyordu. Genç Mustafa, akıllı vuruşuyla 5. golü attı. Beşiktaş için tarihi bir geceydi. Van Bronckhorst, diri ve tempolu bir takım ortaya çıkartmak istiyor bu belli. Yeni gelecek transferlerle çok daha iddialı bir Beşiktaş izleyebiliriz."
Ercan Taner,8,2024,Tur kolay geçildi,"Trabzonspor ilk maçta turu geçmişti. Bu maç başlarken, taraftar iyi oyun ve goller bekliyordu doldurduğu tribünlerde. Oyuna iyi başlayıp rakip sahaya yerleşip, pozisyonlar yakalamaya başlamıştı bordo-mavili ekip. Visca ve Trezeguet, ataklarda ön plana çıkmıştı ama final pozisyonlarda bir eksik vardı. Fizik gücüyle ön plana çıkan, kafa vuruşlarıyla savunmayı zorlayan ve çerçeveyi görünce gol vuruşu yapacak usta pivot santrfor eksikliği, ilk devre kendini çok belli etmişti. Draguş takıma faydalı olur ama bu oyunun içindeki forvet o olmaz.
Ruzomberok, Trabzonspor’un rakibi olacak seviyede bir takım değildi. Buna rağmen, yine ilk maçta olduğu gibi net gol anları yakaladılar. Ozan Tufan, riske girmeden görevini yaptı. Lundstram, alışma süreci yaşıyor. Cihan, bu sezonun Trabzonspor adına çok konuşulan ismi olabilir. Rakipleri zorlayan çabukluğu ve oyun aklı hemen dikkat çekiyor.
Atağa çıkmada Pedro iyi performans gösterdi. Mendy ve Denswil ile koca sezon geçmez. İstikrarlı değiller ve her an hata yapacakmış gibi bir görüntü sergiliyorlar.
Trabzonspor, ikinci yarının büyük bölümünde tempoyu yükseltmedi. Topu rakibe bıraktı ve ani ataklar düşündü. İlk maçta alınan avantajlı sonucu korumak için riske girmemeyi tercih etmek, tabii ki bir seçenekti.
Draguş güzel gol attı kabul, fakat yukarıda yazdığım gibi rakip savunmanın dengesini her an bozabilecek bir santrafora kesin ihtiyaç var. Nwakaeme, futbolu sevenlerin özlediği bir isimdi. Umarım eski gücüne çok çabuk ulaşır.
Uğurcan bu sezona mükemmel başladı, devamını getirmesi önemli."
Ercan Taner,9,2024,Fred'siz olmaz,"Szymanski daha maçın başında kaleye bir metre uzaklıktan topu filelere gönderse senaryo bambaşka yazılacaktı. Alex De Souza, bütün hafta yaptığı analizleri ve bunun üzerine kurduğu taktik anlayışı ister istemez çöpe atacaktı. Fenerbahçe için büyük moral demekti erkenden öne geçmek.
Mourinho'nun takımı yine oyunu domine edemedi. Amrabat ve İsmail defansif ağırlıklı oyuncular. Hücum bölgesinde topla buluştuklarında dikine estetik ve tehlikeli pas atma ihtimalleri düşük. İki bek Mert ve Oosterwolde atağa çıkışlarda iyi oyun kuramıyorlar. Hücum bu yüzden de pek işlemiyor. Tadic ilk devre uğraştı ama bir yere kadar. Dzeko istediği toplarla buluşamadı. Fenerbahçe’de ilk devre rakibi rahatsız eden Saint-Maximin’di. Kostic ve Fred ikinci devre sahadaydı. Oosterwolde stopere geçmişti. Oyun içinde taktiksel değişime gitmişti Mourinho. Takımın ritmi biraz yükselişe geçti.
Antalyaspor'un gücü bir yere kadardı. Fenerbahçe baskıyı artırınca çıkmakta zorlanmaya başladılar. Tadic topla buluştuğunda yine klas bir gol attı. Golü Fred iyi hazırlamıştı. İlk devre kendi stoperlerinin arasına çok giren Amrabat ikinci yarı bu gereksiz girişimlerini bıraktı. Saint-Maximin ilk yarıdaki temposundan çok uzak kalınca Mourinho onu oyundan aldı. Becao savunmanın ortasına, Oosterwolde tekrar sola geçmişti. Savunmayı garanti altında tutma düşüncesi değişmemişti.
Kostic, E.Frankfurt döneminde rüzgar gibiydi. Juventus’ta iyi maçlar oynadı. Dün, “Benim biraz daha zamana ihtiyacım var” mesajını verirken ikinci golün ortasını yaptı. Thalisson kendi kalesine attı. Geçen hafta yaşanan derbi yenilgisi sonrası Antalyaspor galibiyeti ilaç gibi geldi Fenerbahçe’ye."
Ercan Taner,9,2024,Kasımpaşa sürprizi,"Osimhen ve Icardi oyuna beraber başlarsa ne olur? Bu soruyu soran ve bu konuda yorum yapanlar cevabı dün akşam sahada gördüler. Bu iki oyuncu forvet bölgesinde ligimizde çoğu stopere kabus yaşatırlar. Özellikle iç saha maçları çok zor geçer rakip takımlar için.
Elinde böylesine etkili iki santrafor varken Okan Buruk mutlaka onları birlikte oynatacaktı. Bu sistemde santraforlardan birinin orta sahaya zaman zaman gelip pas istasyonlarında katkı sunması gerekiyordu. Icardi bunu yaptı.
Jakobs takıma gittikçe adapte oluyor. Köhn ile arasında dağlar kadar fark var. Abdülkerim ilk yarıda sahanın en başarılı isimlerinden biri olarak dikkat çekti. Savunmada ve rakip alanda kusursuza yakın oynamıştı. Nelsson fazla riske girmeden oynayınca olumlu gözüküyor. Yunus yine çok çalıştı. Tek hedefi var, formayı kaptırmamak için sonuna kadar mücadele etmek.
Osimhen dün gece yine sahnedeydi. 2 gol attı. İkinci golü “büyük santrafor” vuruşundan mükemmel bir örnekti. Icardi yine klasını konuşturdu attığı golde. Kasımpaşa Fall ile golü bulunca umutlandı. Osimhen arka adale problemi yaşamasa maç bence çoktan kopardı. Mertens ile Barış’ın oyuna girmesine rağmen arka arkaya maç oynama dezavantajı sanki ortaya çıkmıştı. Tempo fazla yükselemiyordu.
Sallai maça iyi başladı sonra biraz kayboldu. Ligde 2 gol ve 2 asistle dikkat çeken Sara dün akşam da yorulana kadar yine ince işler yaptı. Jelert’i hâlâ anlayamadım. Oyunun hücum bölümüne katkısı dün akşam yine olumsuzdu. Kasımpaşa 2 penaltı kazanabilirdi. VAR ile hakem incelemeleri süre olarak inanılmaz uzun sürüdü. Penaltı pozisyonlarında hakem gördüğü an düdüğünü çalmalı. VAR sistemi de penaltı anlarını çok çabuk yorumlamalı.
3-2’yi korumak bazen zordur. Da Costa attığı golle seriyi bitirdi."
Ercan Taner,9,2024,Kasımpaşa sürprizi,"Osimhen ve Icardi oyuna beraber başlarsa ne olur? Bu soruyu soran ve bu konuda yorum yapanlar cevabı dün akşam sahada gördüler. Bu iki oyuncu forvet bölgesinde ligimizde çoğu stopere kabus yaşatırlar. Özellikle iç saha maçları çok zor geçer rakip takımlar için.
Elinde böylesine etkili iki santrafor varken Okan Buruk mutlaka onları birlikte oynatacaktı. Bu sistemde santraforlardan birinin orta sahaya zaman zaman gelip pas istasyonlarında katkı sunması gerekiyordu. Icardi bunu yaptı.
Jakops takıma gittikçe adapte oluyor. Köhn ile arasında dağlar kadar fark var. Abdülkerim ilk yarıda sahanın en başarılı isimlerinden biri olarak dikkat çekti. Savunmada ve rakip alanda kusursuza yakın oynamıştı. Nelsson fazla riske girmeden oynayınca olumlu gözüküyor. Yunus yine çok çalıştı. Tek hedefi var, formayı kaptırmamak için sonuna kadar mücadele etmek.
Osimhen dün gece yine sahnedeydi. 2 gol attı. İkinci golü “büyük santrafor” vuruşundan mükemmel bir örnekti. Icardi yine klasını konuşturdu attığı golde. Kasımpaşa Fall ile golü bulunca umutlandı. Osimhen arka adale problemi yaşamasa maç bence çoktan kopardı. Mertens ile Barış’ın oyuna girmesine rağmen arka arkaya maç oynama dezavantajı sanki ortaya çıkmıştı. Tempo fazla yükselemiyordu.
Sallai maça iyi başladı sonra biraz kayboldu. Ligde 2 gol ve 2 asistle dikkat çeken Sara dün akşam da yorulana kadar yine ince işler yaptı. Jelert’i hala anlayamadım. Oyunun hücum bölümüne katkısı dün akşam yine olumsuzdu. Kasımpaşa 2 penaltı kazanabilirdi. VAR ile hakem incelemeleri süre olarak inanılmaz uzun sürüdü. Penaltı pozisyonlarında hakem gördüğü an düdüğünü çalmalı. VAR sistemi de penaltı anlarını çok çabuk yorumlamalı.
3-2’yi korumak bazen zordur. Da Costa attığı golle seriyi bitirdi."
Ercan Taner,9,2024,Tam bir facia,"Maç kadrosunda değişim bekliyordum ama şu net; Onana, bu takımda oynayamaz. Hâlâ kendisinden ne bekleniyor çözemedim. Orta saha bölgesinde varlığı ve yokluğu hissedilmeyen oyuncularla hücum düşüncesi gerçekleşmez. Salih bu kadar formsuz mu diye düşünmeden edemiyor insan. Ajax birinci bölgede pres yapınca çok kıpırdayamadı takım. Çabuk atak düşüncesinde tek umut Rafa Silva olarak gözüktü.
Tek oyuncuyla hücuma çıkmak normal olarak imkansızdır. 17 yaşındaki Mustafa’nın bu maçta forma şansı bulmasına sevindim. Bence iyi bir gelecek onu bekliyor. Rashica ilk yarıda defansa iyi yardım etti, sonra kayboldu. Hücumda ise tamamen etkisiz kaldı. Böylesine zor gözüken Avrupa sınavlarında mutlaka gol bulmalısınız. Maça başlayan kadronun bu işi yapması çok zor gözüküyordu. Mert’in hatalı pası sonrası ilk gol olmuştu.
Yenen ikinci golde savunma çok dağınıktı. Ajax çabuk çıkmıştı ve kolay yedi ikinci golü Beşiktaş. Takım maalesef geçen sezonu  hatırlattı kırılganlığıyla. Orta saha dediğimiz üretir, defansa yardım eder, oyunu sakinleştirir ve savaşır. Beşiktaş’ta bunların hiçbiri yoktu. O zaman üçüncü golü yemek kaçınılmaz olur. Savunma anlayışına baktığımızda problem yine fazlaydı. Svensson kolay çalım yedi. Masuaku kötüydü. Paulista ve Uduokhai ağır kaldılar. Takımın çok zengin bir kadro derinliği yok. Bu yüzden Avrupa ve lig maratonunda bu sonuçların yaşanması kaçınılmaz gibi görünüyor dün akşamki oyunla.
Ndour ve Semih değişiklikleri Immobile ile birlikte ikinci yarı başlarken yapılsa ne olurdu? Takımın ritmi Trabzonspor maçıyla birlikte düşmeye başladı. Hocanın maça başladığı kadro çok kötüydü. Rafa Silva neden çıktı anlayamadım.
Musrati'nin ilk yarıda attığı şut hariç neredeyse hiçbir deneme yok. Dört oldu ama yedi bile olabilirdi."
Ercan Taner,9,2024,Osimhen farkı,"Kazanan takım bozulmaz prensibini ortaya koymuştu Okan Buruk. Derbi galibiyetini getiren kadro, cezalı Muslera hariç sahadaydı. PAOK topu Galatasaray’a bıraktı. Çok adamla kendi yarı sahalarında oyunu kabul ediyorlardı. Tek bir stratejisi vardı Razvan Lucescu’nun, o da ani atak veya bireysel hata yakalamak.
Galatasaray'ın ilk yarıda 13 şut girişimi vardı. Avrupa kupası maçında iyi bir rakam. Yüz de 61 oranla topa sahip olan Galatasaray, ilk yarıda kanatları iyi kullandı. Osimhen’i topla buluşturdu ama golü atamadı. Torreria ve Sara’nın çok iyi uyumuyla saha içinde oyun koordinasyonu iyi gitti. Takım performansı ilk yarı boyunca ortalamanın üstündeydi. PAOK’un tek atağı vardı ve kalesinden çıkan Günay nefis bir kurtarışa imza atarak her zaman hazır olduğunun mesajını verdi.
PAOK Galatasaray’ın baskısına daha ne kadar dayanacaktı sorusu hemen yanıtını buldu. Osimhen kafayı vurmuş, işi bitirmişti. Baba’nın son çabası topa dokunmakla kaldı. İyi oyun kalitesi böylece karşılığını bulmuştu. Golden sonra iyi oyun biraz bozulmaya başladı. Bitime 30 dakika vardı ve Abdülkerim ayakta kalmasa zor anlar yaşanmaya devam edecekti.
Böyle maçlarda vites küçültünce rakip moral bulur ve gol aramaya başlar. Galatasaray ritmini hep yüksek tutmak durumunda. Tempo yükselince yine pozisyonlar bulunmaya başlandı. İkinci devre Barış Alper, PAOK defansını çok hırpaladı ve dengesini bozdu. Yakaladığın önemli pozisyonları atamazsan golü yersin ve moralin bozulur. PAOK beraberlik golünü attı. Yenen golde Günay, topu karşılama hatası yapmıştı. Yenen gol, olumsuz bir şok durumu getirmedi. Baskı tekrar başlamıştı. Osimhen golü hazırladı ve Yunus kaleyi gördü.
Icardi, attığı golle geri döndüğünü gösterdi. Avrupa Kupası veya Türkiye hiç fark etmiyor, Okan Buruk’un takımı tam anlamıyla seriye bağladı."
Ercan Taner,9,2024,Mert maçı aldı,"Mert Günok 2 nefis kurtarışla oyuna başlamasa Eyüpspor bir anda maçı kendi lehine büyük avantaja çevirebilirdi. Çıkarken top kayıpları problem oluşturuyordu Beşiktaş’ta. Rakip yarı sahaya yerleşmek veya pres yapmak fikri kötü değil ama hücuma ağır çıkarsanız rakipler istedikleri gibi kapanıyorlar. Bu yüzden Svensson ve Masuaku hücum bölgesinde ne kadar çok topla buluşurlarsa buluşsunlar, ceza sahasına attıkları toplar özellikle ilk devre hiç etkili olmadı.
Rafa Silva sıkı markajda kaldı. İmmobile bir kez tehlikeli oldu, onun dışında istediği toplar bir türlü kendisine ulaşmadı. Rakibin orta sahayı çabuk geçmesi zaman zaman Beşiktaş’ı zorlamıştı. Beşiktaş adına kendi evinde ilk devre Rashica’nın golü dışında 2 isabetli şut girişimi düşük bir istatistik oldu.
Beşiktaş için en büyük eksik final paslarında başarı oranı ilk yarıda çok düşük kalmıştı. Bu sezon ilk kez evinde presle karşılaşmıştı Beşiktaş. Bu yüzden zorlandığı anlar oldu. Avrupa Ligi’nde takımlar presli ve temaslı oynayacaklar. Bu maç erken uyarı sinyali gibiydi. VAR ile gelen penaltı öncesinde Mario net fırsatı kaçırmıştı. Emre penaltıda affetmedi. Atamayana atmışlardı.
Baskı kurmak yavaş oynamak anlamına gelmemeli. Sabırla pas yapabilirsiniz ama pasların rakip ceza sahası çevresinde daha etkili olması gerekiyor. Mert yine çok önemli bir kurtarış yaparak takımı oyunda tuttu. Mario ikinci maçında da bence bekleneni veremedi. Temposu hiç yüksek değil.
Tayfur'un Semih’e yaptığı penaltıyı hakemin VAR’a bırakmaması gerekirdi. Ancak böyle kararlarla elit hakem olabilirsiniz. İyi oynamadan bazı maçları kazanmak önemli. Van Bronckhorst’un pres yapan ve iyi kapanan takımları açma konusunda acil taktik geliştirmesi gerekiyor."
Ercan Taner,9,2024,Buruk yendi,"Derbilerin sağı solu belli olmaz. Maça hızlı başlamak önemli ama bunu sürdüremezseniz zor anlar yaşamaya başlarsınız. Fenerbahçe’nin oyunu Galatasaray’ın sahasına yıkıp rakibine nefes bile aldırmayacağını düşünenler yanıldılar.
Orta sahalar omurga görevi görür. Galatasaray topu çoğu zaman oyalamadan çabuk ve uzun oynayarak Fred ve Szymanski’nin rollerini devre dışı bıraktı. İsmail maça top kayıplarıyla başlamıştı. Tadic çok etkili değildi. Dzeko çabalayan ve koşan görüntüsüne devam ediyordu. Saint Maximin, defansı özellikle maçın başında çok zorlamıştı. İşin gerçeği, Kadıköy’de “Ben ev sahibiyim” mesajını bir türlü verememişti Fenerbahçe.
Derbilerde bazen hiç akla gelmedik oyuncular bir anda parlar ve ön plana çıkar. Torreira’nın volesi müthişti. Çıkmazdı. Livakovic’e çarpan top ağlara gittiğinde sessizlik vardı. Golü yedikten sonra tepki vermek çok önemlidir. Bunu hemen denedi Fenerbahçe. Bariz gol şansı denebilecek Dzeko’nun yerde kaldığı pozisyonda Atilla Karaoğlan Sanchez’e sarı kart yorumu yaptı. Bu yorumun nedeni Abdülkerim’in pozisyona yakın olmasıydı.
Fenerbahçe'nin kanat savunma oyuncuları ilk devre defansif olarak iyi gözükmediler. Osimhen stoperlerden uzak durarak onların dengesini bozdu. Mertens’e çok iyi bir gol pası verdi. Galatasaray kontrolü bırakmazken yükselen değer Sara, maçı 3-0’a getirdi attığı golle.
Abdülkerim'in Fred’e kontrolsüz hareketi penaltıydı. Dzeko’nun penaltı golü hemen gelmese derbi acayip bir yere gidebilirdi. Djiku’yu oyundan alıp En Nesyri’yi oyuna alan Jose Mourinho büyük risk aldı. Başka şansı kalmamıştı...
Yunus dün gece önemli işler yaptı. Maçı, takımını iyi hazırlayan, Fenerbahçe’yi yaptığı iyi analiz ile zor durumlara düşüren Okan  Buruk’un Galatasaray’ı yendi ve haklı bir galibiyet aldı."
Ercan Taner,9,2024,Alper'in gecesi,"Okan Buruk “Fabrika ayarlarına en kısa zamanda döneceğiz” demişti. Tıpkı Rizespor maçının kopyası gibiydi başlangıç. Birinci dakika dolarken şut pozisyonu oluşmuştu. Ev sahiplerinin maça baskılı başlamaları çok önemli. Bunu çok iyi başarıyor Galatasaray. Gaziantep’e yapılan pres ve çabuk oynama düşüncesi, rakibin 3 pas bile yapamamasına yol açmıştı. Golün geleceği net belliydi.
Barış sezona iyi başladı ve golünü atarak bu çıkışı devam ettirdi. Galatasaray öne geçtikten sonra tempoyu düşürmedi. Yine kendi yarı sahasından çıkmakta zorlanan Gaziantep, pozisyona bile giremezken çok top kaybetmeye devam ediyordu. İkinci golün gelişi kaçınılmazdı. Yunus, Batshuayi’nin çok kaliteli hazırladığı pozisyonda kaleyi kolay görmüştü. Savunma kanatları Kaan ve Berkan özellikle ilk devre iyi performans gösterdiler.
Sanchez savunmayı çok iyi organize ediyor. Abdülkerim onunla oynarken rahat ve güvenli. Sara ile Torreria’nın oyun içi uyumları çok iyi. Barış’ın attığı golde kolu kapalı, doğal ve vücuda birleşik ama yine de kendisine avantaj sağlıyor. Kurala göre hücum oyuncusu kendisine avantaj sağlıyorsa gol iptal edilir. Demek ki VAR odasında pozisyon temiz olarak kabul edildi.
Oyunun ikinci yarısında yine aynı tempolu oyunu bekleyen taraftarlar bu kez yanıldı. Takım vites küçültmüştü. Çabuk kanat hücumları ve şut girişimleri yok denecek kadar azalmıştı. Bu normal çünkü cumartesi derbi var. Galatasaray izin verdiği için Gaziantep daha çok rakip yarı sahada gözüktü fakat gol yollarında etkisizdi.
Mertens sezona yine iyi başladı. Kırkına merdiven dayamış bir oyuncunun hala rakibini kovalayabilmesi saygı duyulacak bir görüntü. Gecenin oyuncusu Barış, bu kez Batshuayi’nin golünde asisti yaptı. Yalnız Furkan’ın orta sahadan attığı golde Muslera’nın büyük hatası vardı.
Galatasaray artık derbiyi bekliyor."
Ercan Taner,9,2024,İyi oyun yetmedi,"Visca kesinlikle kasıtlı hareket yapıp ciddi faullere sebep veren bir isim değil. Dün ne olduysa Rafa Silva’ya sakatlayıcı, sert bir müdahalede bulundu. Bu faulden sonra mesele pozisyona çok yakın olan Ali Şansalan’ın Visca’yı yanına çağırıp uyarmasıydı.
Sarı kart bile çıkartamamıştı. Hakemler cesur olmalı. Kırmızı kartı çıkartsa işte başarılı hakem yorumu derlerdi. VAR olmasa bu pozisyon geçip gidecekti. Bakıp görüp işlem yapamamak bizim hakemlerin en büyük problemi.
Beşiktaş rakip 10 kişi kaldı, artık rahatlıyorum diye düşünürken duran toptan gol yedi. Okay santrafor gibi vurmuştu kafayı. Tüm savunmanın hatası vardı yenen golde. Adam paylaşımı unutulup gitmişti ağlara giden topta. Sonra Beşiktaş’ın kontrolünde tek taraflı bir ilk yarı izledik. Beraberlik golünün geleceği belliydi.
Gedson golü atmadan önce tipik bir Barcelona paslaşması izlemiştik. 10 kişi kalınca oyuna hiçbir şey katamayan bir Trabzon izlemeye başladık. Beşiktaş oyunu tamamen rakip yarı sahaya yıkmıştı. Joao Mario oyun organizasyonunda ilk maçı olmasına rağmen faydalı olacağını hissettirdi.
Beşiktaş öne geçmek için hücumun bütün prensiplerini denemeye başlamıştı. Şut denemeleri, kanat akınları ve duvar pası girişimleri. Bronchorst, Semih ve Muçi’yi tam zamanında oyuna almıştı ama gol gelmedi.
Böyle kapanan rakipler karşısında bundan sonraki maçlarda kilit nasıl açılacak? Bronckhorst’un bunu gündeme alıp düşüneceğine eminim. Bu ligde topa sahip olup rakibi bunaltmak yetmiyor.
Trabzonspor bir puana razıydı. Erken eksik kalmıştı ve oyuna ortak olacak güçten uzaktı. Bu maçta puan kaybeden deplasmanda oynayan Beşiktaş oldu."
Ercan Taner,9,2024,İyi oyun yetmedi,"Visca kesinlikle kasıtlı hareket yapıp ciddi faullere sebep veren bir isim değil. Dün ne olduysa Rafa Silva’ya sakatlayıcı, sert bir müdahalede bulundu. Bu faulden sonra mesele pozisyona çok yakın olan Ali Şansalan’ın Visca’yı yanına çağırıp uyarmasıydı. Sarı kart bile çıkartamamıştı. Hakemler cesur olmalı. Kırmızı kartı çıkartsa işte başarılı hakem yorumu derlerdi. VAR olmasa bu pozisyon geçip gidecekti. Bakıp görüp işlem yapamamak bizim hakemlerin en büyük problemi.
Beşiktaş rakip 10 kişi kaldı, artık rahatlıyorum diye düşünürken duran toptan gol yedi. Okay santrafor gibi vurmuştu kafayı. Tüm savunmanın hatası vardı yenen golde. Adam paylaşımı unutulup gitmişti ağlara giden topta. Sonra Beşiktaş’ın kontrolünde tek taraflı bir ilk yarı izledik. Beraberlik golünün geleceği belliydi. Gedson golü atmadan önce tipik bir Barcelona paslaşması izlemiştik. 10 kişi kalınca oyuna hiçbir şey katamayan bir Trabzon izlemeye başladık. Beşiktaş oyunu tamamen rakip yarı sahaya yıkmıştı. Joao Mario oyun organizasyonunda ilk maçı olmasına rağmen faydalı olacağını hissettirdi. Beşiktaş öne geçmek için hücumun bütün prensiplerini denemeye başlamıştı. Şut denemeleri, kanat akınları ve duvar pası girişimleri. Bronchorst, Semih ve Muçi’yi tam zamanında oyuna almıştı ama gol gelmedi.
Böyle kapanan rakipler karşısında bundan sonraki maçlarda kilit nasıl açılacak? Bronckhorst’un bunu gündeme alıp düşüneceğine eminim. Bu ligde topa sahip olup rakibi bunaltmak yetmiyor.
Trabzonspor bir puana razıydı. Erken eksik kalmıştı ve oyuna ortak olacak güçten uzaktı. Bu maçta puan kaybeden deplasmanda oynayan Beşiktaş oldu."
Ercan Taner,9,2024,Güle oynaya fark,"Osimhen, Napoli’de durdurulamaz bir gol makinesi olmuştu iki sezon önce. Avrupa’nın zirve kulüpleri onun peşindeydi. 100 milyon Euro’yu aşmış bonservis bedeliyle yolu büyük ihtimalle İngiltere’ye doğru gidecekti ama olmadı. Napoli yönetiminin ona aldığı tavır ile bunalımlı günler başlamıştı.
Galatasaray’ın onu kiralaması bence büyük piyango. Formda olursa bizim ligin altını üstüne getirir. Özellikle hava toplarında tam bir kule! Rizespor gibi hiçbir şey yapamayan takımlar karşısında gol erken gelince bütün üstünlüğü ele alırsınız. Sanchez, zamanlamayı iyi ayarladı ve Sara’nın serbest vuruştan gelen pasını kafayla iyi değerlendirdi. Sara, Osimhen ve Jakobs ilk devrenin iyileri olarak başroldeydiler.
İkinci golde önce Osimhen, sonra da Abdülkerim’in katkısı vardı. Sara, dün akşam oynadığı formanın hakkını tam olarak verdi. İlk devre yaptığı 2 asist ve ikinci yarının başında attığı güzel gol... Her geçen maç oynadığı bölgede olumlu işler yapmaya devam ediyor Sara. Anadolu takımları, eskiden deplasman veya iç saha fark etmeksizin iyi işler yaparlardı. Kadrolarında maçın akışını değiştirebilecek kaliteli ayaklar mutlaka olurdu.
Bu sezon başından beri Süper Lig'deki bütün maçları izlemeye çalışıyorum. Maalesef Anadolu takımlarının çoğunun durumu hiç iyi değil. Arada çok büyük bir güç farkı oluşmuş. Rizespor’da maalesef zayıf kalan takımlar arasında. Galatasaray, baskıya ve temaslı oyunda topları hemen almaya devam etti.
Normal olarak gol pozisyonları fazlalaşıyordu. Mertens yine klas vurmuştu. Yunus ilk 11’de kalıcı olmak istiyorsa skora katkı vermeli. Adana Demirspor maçı gibiydi bu maç da. Yine antrenman maçına dönmüştü olay... Barış, bir gol de benden dedi.
Sezon başındaki maçlara kıyasla bu maçtaki tempo Galatasaray adına çok iyiydi."
Ercan Taner,9,2024,Gala gecesi,"İzmir'e her zaman olduğu gibi milli maçlar çok yakışıyor. Tarih 9 Eylül olunca, maçın önemi günün coşkusu ile birleşmişti. Tribünler şahaneydi.
Çok iyi başlamıştı bizim çocuklar. Kerem, Türk futbolunun son dönem de yetiştirdiği pırıl pırıl dinamik bir forvet. Klas gol attı. İzlanda, topu ayağımızdan almakta zorlanıyordu.
Hakan, hem hücum hem de savunma yönünde takımı çok iyi organize etti. İsmail, temaslı oyunda ayakta kaldı ve kazandığı topları olumlu kullandı. Arda, özellikle adrese teslim attığı uzun paslarda iyi işler yapıyordu. İrfan Can, yüksek top tekniğinin avantajlarını her zaman iyi kullanır. Dün akşam da böyle başlamıştı.
İlk devre İzlanda’ya pozisyon vermeden gol yedik. Karadağ’a attıkları iki gol duran toptu. Biz de korneri karşılarken bir anlık dalgınlıkla Palsson’un kafa vuruşuna engel olamadık. Oyunmuzun karşılığı bu olmamalıydı. Kerem, ben yine buradayım dedi. O ne usta vuruştu. Topla buluştuğu anda vurmaya karar vermişti. Nefis golü ayakta alkışladım. Bravo Kerem!
İzlanda yenik duruma düştükten sonra çift santrafora döndü. Biraz daha fazla yarı sahamızda gözükmeye başlamışlardı. Oyun ritmimiz düşünce, bizim için tehlikeli dakikalar yaşanıyordu. Montella, Kenan ve Zeki değişikliklerini zamanında yaptı.
Biz dün gece, teknik kapasitemiz ile İzlanda’yı nakavt ettik. Böylesine güzel oynadığı gecede kapanışı yine Kerem’in yapması, ona çok yakıştı.
Arda, bu takımda daha büyük işler yapacak. Bizim çocuklara böyle güzel oynamak yakışıyor."
Ercan Taner,9,2024,Hediye puan!,"Bizim takım kötü oynadığında hiç çekilmiyor. Üç pas yapamayan yıldızlar topluluğu olmaz. Galler ev sahibi, normal olarak baskı yaptı. Biz resmen sinerek oynadık ilk devre boyunca... Arjantin veya İspanya ile oynamıyoruz. Top bu kadar rakibe bırakılmaz. Düşünün, 45 dakika boyunca Galler kalesini bulan şut sayımız sıfır. Yüzde 69, top Galler’de kalmış. Bu kadar bitik olmamamız gerekiyor.
Orkun, Benfica; Kenan, Juventus; Arda, Real Madrid kadrosunda. İlk devre kayıptılar. Ferdi ve Hakan saha içinde olmayınca, eksik kalıyoruz sanki... Montella, santrforsuz oyun yapısını beğeniyor ve o taktikten taviz vermiyor. Dışardan görünen ise şu: Acil 9 numaraya ihtiyaç var! Ama o, Barış değil.
Galler kendi yarısından pasla çıktı, pozisyon buldu. Kontratak yakaladı, yine gol yiyorduk. Rakibe bu kadar şans vermek hiç olumlu değildi. Montella, oyun olarak teslim olmuş takıma uzun süre tahammül etti. Acaba böyle aciz oynarken, gol yemeden maçı bitirebilirmiyiz diye deney mi yapıyordu çok merak ettim. Galler’in bize gol atamaması, tamamen forvet yollarındaki beceriksizliklerinden kaynaklanıyordu. Böyle kötü oynarken gol yememek mucize doğrusu.
Yeni bir meydan okuma, haydi çocuklar, biz iyi takımız düşünceleri, kağıt üzerinde veya sosyal medyada ilgi odağı olabilir. Maçlar, yeşil zeminde kazanılıyor yalnız... Turnuvalara böyle kötü oynayarak başlanılmaz, sonu iyi olmuyor çünkü... 1 puan bu oyuna büyük ikramiye oldu. Düzelmezsek, diğer maçlarda çok üzülürüz sonra..."
Ercan Taner,9,2024,İşi Gedson bitirdi,"Bizim ligde kapanırsan, hücumu az düşünürsen ve oyunu yavaşlatırsan gol yollarını kapatma şansın çok yüksek oluyor. Beşiktaş hücum yollarında kendine boşluklar bulamadı. Gol pozisyonlarına girmekte zorlanıyordu. Rafa Silva ve Immobile’ye Sivasspor iyi önlem almıştı. Yakın markaj bu oyuncuların hareket alanını ister istemez daraltıyordu.
Sezona iyi başlayan Masuaku, yine kendini gösterdi. Yaptığı ortada Radakovic’in müdahalesi elle oynamaydı. Hakemin işi VAR’a bırakmaması gerekiyordu. Immobile’nin penaltı golü ile sıkıntıya girebilecek maçta Beşiktaş kilidi açtı. Yoğun bir şekilde kapanan Sivasspor karşısında sağ kanat bölgesinde Rashica’nın çabaları olumluydu. Doğrusu solda Semih’in santrfor yanına yaptığı koşular daha etkili olabilir mi diye düşünmeden edemedim.
Muci bu maçta biraz yetersiz kalmıştı. İkinci devrenin büyük bölümü bekleyenler ve atak yapmaya çalışanlar arasında geçiyordu. Sivasspor kapalı oyunundan uzun süre vaz geçmemişti. Boşluk verdiği anda gol pozisyonlarının çok olacağını düşünmüştü Bülent Uygun. Uduokhai dün Beşiktaş formasıyla ilk maçını oynadı ama sanki 25. maçını oynuyormuşçasına Paulista ile uyum içindeydi. Savunmadan çıkarken atılan paslar olumlu ve yerindeydi.
Son bölümlerde Lugano maçında ortaya çıkan yüksek eforun etkileri görülmeye başlandı. Oyunda vites düşmeye başlamıştı ev sahibinde. Bronckhorst’un Ndour ve Mustafa değişiklikleri düşünce olarak olumluydu. 1-0 giden maçlarda her an her şey olabilir.
Beşiktaş geriye yaslanmadı ama rakibin beraberlik umudu hep canlı kalmıştı. Bu sezona golcü kimliğiyle başlayan Gedson Fernandes, attığı klas golle Sivasspor’un bütün umutlarını bitirdi."
Ercan Taner,9,2024,Hazırlık maçı gibiydi,"Young Boys Galatasaray’ı elediğinde, İsviçre’de sondan ikinci sıradaydı. Bu sonuç kuşkusuz Galatasaray’da moralleri bozmuştu. Fazla değil, 2 yıl önceki Demirspor kadrosu dün akşam sahada olsa, bu deplasman zor olacaktı Okan Buruk için...
Transfer tahtası kapalı, kadrosu vasat oyunculardan kurulu ve kalesinde çok tecrübesiz Deniz ile sahaya çıkan Adana Demirspor, Galatasaray’a tam bir moral dopingi için bütün imkanları sağlamıştı. Galatasaray sanki sezon öncesi hazırlık maçlarından birini oynuyordu. Daha da geliştirebilirim bu düşüncemi, antrenmanda çift kale maçı bile zor geçebilirdi.
Kerem ve Barış’ın tam istedikleri gibi bir savunma vardı. Mertens, istediği rahat ortamı bulmuştu. İlk devre 4-0 biterken, lig tarihinin en rahat maçlarından birini oynuyordu Galatasaray... Icardi’nin sakatlığı, durumuna göre maratonda problem yaratabilir. Arka adale yırtıksa onu 1 ay göremeyebiliriz.
Metehan bu maçta 11’de şans buldu. 21 yaşında... Eyüpspor ve Manisa’da forma giyen bir genç. Günümüz futbolunda, yaşıtları, ülke milli takımlarında banko oynayabiliyor. Bu maçta, onun için yorum yapmak kolay değil. Umarım daha fazla şans bulur.
Böyle ilk devre biten maçlarda, taktik analize girmek futbolseverleri sıkar. Çünkü, Adana Demirspor tam bir kaybedenler kulübü haline gelmiş. Ligimizde zirveye oynayan ve transfer yasağı olan birçok kulüp arasındaki karşılaşmalarda böyle farklı sonuçlara çok rastlayacağız.
Mesela Abdülkerim futbol kariyerinin en rahat gollerinden birini attı. Batshuayi gol pozisyonlarını atsa, gol krallığında iddialı konuma gelebilirdi.
Muslera, bir penaltı kurtardı, diğer penaltı Gravillion ile gol oldu. 15 yaşındaki Deniz de Batshuayi’nin penaltısını iyi kurtardı.
Kolay bir geceydi Okan Buruk için.."
Ercan Taner,10,2024,Temposuz galibiyet,"Manchester United maçından sonra bazı oyuncuların dinlendirilmesi doğru düşünceydi. İşin ilginç yönü, Mourinho sistemi değiştirmişti. Klasik 4-4-2 modeli sahadaydı. Bu anlayışta Santrafor’u önce orta saha ve kanat bölgelerinin oyun kurmada çabuk ve organize olması çok önemli. Kostic sol ön veya orta alanda istediğiniz kapasiteye yakın iş yapabilir.
Savunma tarafı ise verim yönünden soru işaretidir. Dzeko ve En-Nesyri isim olarak tabii ki korkutucular rakip stoperler açısından. Onlardan birinin orta sahaya gelip pas istasyonu görevini yapmalarına tanık olduk. Dikine pas girişimleri ilk yarıda olumsuzdu Fenerbahçe’de Amrabat ve İsmail durdurucu oyuncular, mimarlık açısından çoğu zaman zayıf kalırlar. Temaslı oyunda ustalar, İrfan Can Kahveci topun ayağına nasıl yakıştığını ve etkisini yine gösterdi.
Yedek kalmasına üzülenlerdenim. İlk yarı sonunda Fenerbahçe yüksek tempolu oynamasa da, yüzde 78 topa sahip olma oranıyla maçın hakimiydi. Maximin topu alıp eve götürmediğinde çok faydalı gözüküyor. En-Nesyri istediği hava toplarını daha fazla almalı. Kaleci hatasından attığı golde fırsatçı golcü olduğunu bir kez daha kanıtladı. Dzeko ile ikinci gol kolay gelmişti.
Fenerbahçe taraftarı takımından oyun olarak daha büyük işler bekliyor. Pres, dinamizm, baskıyla rakibi boğmak ve pozisyon üstüne pozisyona girmek gibi... Oyunda üstün olabilirsiniz ama maça tat katmak başkadır. Sadece takım savunmasını iyi yapmak isteyen Bodrumspor karşısında Kadıköy’de galip gelmek zaten normaldir. Önemli olan çarpıcı sonuçla maçı
bitirmek. Cenk Tosun, Szymanski, Tadic ve Oğuz girdikten sonra oyuna büyük etki getiremediler. Fenerbahçe’nin oyununun daha fazla güçlenmesi gerekiyor. Bunu gerçekleştirmek Mourinho’nun elinde. Bekliyoruz..."
Ercan Taner,10,2024,Fenerbahçe geriye çekilmez!,"Topu talep eden takımlara karşı Mourinho bu isteği hiç geri çevirmez. Oyun disiplini yüksek, yeri geldiğinde tek toplarla çabuk çıkmak düşüncesi Jose’nin olmazsa olmazıdır. Gol nasıl olsa gelir anlayışı son 10 yılda çalıştırdığı bütün takımlarda hep aynıydı. Samsunspor evet iyi oynuyorum derken savunmasında öyle bir karşılama hatası yaptı ki, Tadic bu ikramı geri çeviremezdi. Rahat bir gol attı. Baskı kurmaya çalışan ev sahibinin ilk devre bir tane bile net pozisyonu yoktu. 
İkinci yarıda oyunu kanatlara çeviren Samsunspor, beraberlik golünü hemen buldu. Emre’nin hazırladığı golde Fenerbahçe defansı Holse’yi unutmuştu. Atılan her gol maçlarda hikayeyi değiştirebilir. Samsunspor artık daha güvenli oynarken, risk alma sırası Fenerbahçe’ye geçmişti. Kostic çok erken sarı kart gördüğü için belirli risklere giremedi. Milli maçın iyi oynayan ismi İrfan Can’ı bu maçta on birde bekliyordum.
Saint-Maximin birebirde rakiplerini çok zorlayan stilini Samsun’da yine sergiledi. Maç Fenerbahçe için zora mı giriyor acaba derken çok güzel bir gol attı.  Szymanski’nin çalışkanlığına kimse bir şey diyemez. Sahada basmadık yer bırakmıyor. Sonuca etkisine gelince, o konudaki suskunluğu yine devam etti. Fenerbahçe, rakibin çabuk gelişebilen ataklarında defansın arkasına atılan toplarda adam kaçırma sorunu yaşadı. MANU maçında bu durum devam ederse sıkıntı olur.
Son bölüme girilirken Fenerbahçe’nin geriye yaslanması Samsunspor’un oyun iştahını yükseltmişti. Takımın önemli hücum aklı Tadic, biraz etkisiz kalınca hücum etkinliği azalmıştı. Dzeko ikinci devre kayboldu. Çok erken savunmaya çekilmek bedel ödettirir. Soner’in golü öncesi faul var mı, yok mu soruları arasında VAR devreye girmedi. Zirve yolunda kritik bir puan kaybı yaşadı Fenerbahçe."
Ercan Taner,10,2024,Icardi'nin gecesiydi,"Maç başladığında bakalım gol yemeden kaç dakika dayanacak Antalyaspor diye düşündüm. Eto’o’lu kadrosuyla zamanında çok takımı evine puansız gönderen ev sahibi, zor bir dönemden geçiyor. 10 dakika yeni dolmuştu. Ön direk organizasyonu sonrası Icardi kornerden gelen topu ağlara yollarken Mertens topu yine adrese teslim etti.
İlk devrenin en fazla iş yapan oyuncusu yine oydu. Galatasaray ilk devreyi 3-0 önde kapatsa kimse şaşırmazdı. Çok önemli 2 pozisyon vardı. Antalyaspor koskoca 45 dakikada kaleyi bulan şut atamadı. Avrupa Kupası ve derbi öncesi maça iyi başlayan Jakobs’un sakatlığı Okan Buruk için talihsizlik olabilir.
İkinci devre kırılgan yapısından biraz kurtulmak isteyen Antalyaspor şut denemelerine başlarken mücadele seviyesini biraz daha yükseltti. Sallai kendisine alan bulunca her zaman iş yapar. Kendisini Bundesliga’da zaten kanıtlamıştı. Bu sezon acaba ne yapar diye düşünülen Yunus kiralık olarak dönmüş bir oyuncu gibi değil. Sanki bonservisine yüksek bedel ödenmiş klas oyuncular gibi takıma çok faydalı oluyor.
Icardi’ye ikinci golü hazırlarken iyi formunu yine gösterdi. Gelen ikinci gol, Antalyaspor’u doğal olarak sarstı. Bizim Süper Lig’de takımlar arasında güç farkı çok açılmış durumda .Bu yüzden Avrupa Kupalarında takımlarımız zorlanıyor ve enteresan sonuçlar alıyorlar.
Mesela Rigas ile berabere kaldı Galatasaray. Zorlu ve rekabetçi lig sizi her zaman hazır tutar. Ziyech’in yine zamana ihtiyacı var gibiydi. Sakatlık problemini atlatan Osimhen, muhteşem döndü. Bizim ligin çok üstünde bir oyuncu kendisi. Röveşata ile süper bir gol attı ve dönüşünü taçlandırdı.
Galatasaray, çoğu bölümünü hafif antrenman yapar gibi oynadığı bu deplasman da hiç zorlanmadan kazandı."
Ercan Taner,10,2024,Teşekkürler 'Bizim Çocuklar',"Teknik, fiziği yener mi? Fizik olarak sizden üstün gözüken takımlara karşı topla oynama kapasitesi çok iyi olan oyuncular üstünlük sağlayabilir. Bunun en önemli şartı bahsettiğim kriterin yanına kesinlikle iyi kuvvet gerekir ve temaslı oyunda üstünlük sağlamak şarttır. Bunlar gerçekleşmezse dakikalar ilerledikçe rakip oyununuza alışır ve etkisiz hale gelirsiniz.
İyi başlamak istediğimiz maçta erkenden pozisyon buldular ve attılar. Bir de duran toplarda tehlikeliler. Çift katlı otobüsü ceza sahası önüne çektiler, biz de gol yollarında çok zorlandık. Maalesef en büyük eksiğimiz şu; çerçeveyi görünce topu affetmeden ağlara gönderecek golcüyü bulamıyoruz.
İkinci yarıdaki iyi başlangıç penaltıyı getirmişti bize. Hakan gibi yılların deneyimi vuruşu yaparken ikinci Rashica vakası yaşandı. Penaltıda topa iki defa temas etmişti. Futbol bu, olur böyle şeyler derken İrfan Can ‘durun ben buradayım’ deyip nefis bir gol atınca talihsiz giden maça damga vurdu.
Artık oyunun kontrolü bizdeydi. İzlanda’yı yıllar sonra nihayet bize karşı kendi evinde bu kadar çaresiz görüyordum. Çok iyi oynamaya başlamıştık. Soğuk hava, kötü zemin ve İzlanda’nın fizik kondisyonu bizi durduramıyordu. Hakan, bir kaptanın aldığı sorumluluğun bilincindeydi. Kazanılan penaltıyı bu sefer soğukkanlı ve klas kullandı. Bu takımı daha önce deplasmanda hiç yenememiştik. Uğurcan zamanlama hatası yapınca yine makus talihimizi yaşadık. Golü yemiştik.
Kerem pes etmeyince altın madeni bulduk. Golü yoktan var etti, Arda attı. Finali yapmak da Kerem’e yakışırdı. Nefis bir golle maçı bitirdi."
Ercan Taner,10,2024,Duvarı zor geçtik,"Futbolda maça nasıl başladığınız önemlidir. Heyecanlandıran oyunla Karadağ’ı kendi yarı sahasına sıkıştırarak açılışı yaptık. Kanatlarımız orta yapamama sıkıntısı hariç iyi çalışıyordu ve orta alanda pas organizasyonları olumluydu. Barış, Kerem ve Yunus’un oyun iştahları ve presleriyle, rakibin fişini çekecek hava zirve yapmıştı.
Montella, Arda’yı forvete yakın oynattı ama o bir anda iki-üç hareketi yapmaya çalışıyor. Hiç gerek yok böyle bir oyun anlayışına.
Karadağ'ın kalitesi belli. Önce golü atalım sonra ince işler yapılabilir düşüncesi daha önemli bence. İyi başladığımız oyun devre 
sonuna doğru ritim olarak düştü. Rakibin kontra girişimlerinde tehlikeli olabileceklerini gördük. 
Kanat toplarında hepimizin hissettiği bir gerçeği Montella ikinci yarının başında görmüştü. Oyun klasik bir santrfor istiyordu. Bertuğ 
sahadaydı. Keşke maç başı tercihi böyle olsaydı. Karadağ kapalı oyununu devam ettirdi. Biz hep atak üretmek durumunda kalıyorduk.
Böyle giden maçlarda rakip gol yemezse moral olarak her geçen dakika biraz daha yükselir. Elimizde gerçekten kaliteli oyuncular var. Juventus’ta 10 numaralı formayı giyen Kenan Yıldız’ın bu takımda mutlaka olması lazım. Oyuna girer girmez farkını gösterdi. Topla buluşup kaleyi gördü ve onun direkten dönen topunu İrfan Can ağlara gönderdi.
Çift katlı otobüsün camını kırmış olduk. Kanat ortalarımız ikinci yarıda da çok olumlu görüntü vermedi. İstekliydik, ikinci yarı santrforumuz da vardı ama etkili olamadık. Turnuva maçlarında önemli olan galip gelmek."
Ercan Taner,10,2024,Savunma yapamayan takım,"Hakemler Immobile yerde kalınca bakıyor ve oyunu devam ettiriyor. Altın Ayakkabı sahibi İtalyan gol kralı buna çok şaşırıyordur herhalde. Dün akşam Gaziantep’e yine aynısı oldu. Dioudis’in müdahalesi penaltı gerektiriyordu. Hakemlerin böyle pozisyonları çok iyi süzmesi lazım. VAR olmasa ne olacaktı?
Beşiktaş oyun üstünlüğünü almıştı ve golü, hafta içinde penaltıyı kaçıran Immobile bu defa affetmedi. Muçi ve Mario sprinter özelliklere sahip değiller. Hücum da oyun kurma işlevi konusunda tercih ediliyorlar. Kaptırdıkları toplar ani atak yemesine yol açtı Beşiktaş’ın. Van Bronckhorst bu riski almıştı. Svensson sahanın savunma ve hücum bölgesinde çok efor sarf ediyor. Bu yüzden bire bir pozisyonlarda kolay çalım yediğini gördük.
Beşiktaş, ilk devre oyunu tamamen kontrol etti. Gaziantep, çabuk atak girişimi düşüncesindeydi. Savunmanın arkasına atılan toplarla bulduğu önemli pozisyonları golle sonuçlandıramadı ev sahibi. Savunma üçlü yakalandığında arkaya bir oyuncu iyi koşu yapınca gol pozisyonu vermek bence büyük problem. Okereke iyi vursa maç berabere olacaktı.
Rafa Silva yine ataklarda önemli işler yaptı. Takımın mimarı! Hoca, Mustafa’ya çok güvenip inanıyor. Ajax maçına banko başlatmıştı, dün yine oyuna aldı. Paulista’nın maçın başında sakatlanmasıyla oyuna giren Emirhan kötü oynamadı. Yalnız erken kart görmekten kaçınması lazım.
Takımın E.Frankfurt maçında yenilmesine rağmen oynadığı tempolu oyunun etkilerinin bu maçın sonlarına yansıması son derece doğaldı. Bu yüzden zaman zaman geriye yaslanmak durumunda kalan bir takım izlemeye başladık. Selçuk İnan bunu fark edince oyuna 3 forvetle devam etme kararı aldı. Bu risk son dakikada Maxim ile Gaziantep’e beraberliği getirirken savunma yapamayan Beşiktaş yine gol yemişti."
Ercan Taner,10,2024,Yine olmadı,"Dün akşam maçın ilk yarısını seyretmeyip sadece devre sonu sonuca bakanlar şunu düşünmüştür; “E.Frankfurt çok rahat oynayıp
2-0 önde bitirmiş ilk yarıyı, kolay maç olmuş.” Ama gerçek öyle değildi. Yenen iki gol de savunma hatasından oldu. Paulista gereksiz hareketiyle penaltıya sebep olurken, ikinci gol duran topta uyumaktan gelmişti.
Beşiktaş kötü başlamamıştı ve yenik duruma düştükten sonra bile çoğu anda oyunun hakimi olmuştu. Kalecileri Santos, Immobile’nin penaltısı dahil net 5 kurtarışla devreyi kapattı. Bazen top istemez derler ya, öyle bir 45 dakika izlemiştik. Muçi sol kanat hücum bölgesinde verimli olamıyor. Teknik üstünlüğü var bunu herkes kabul ediyor. Oyun zekası da yüksek fakat kanat için istenilen hıza sahip değil. Rashica ise kötü oynadığında hiç çekilmiyor. Yapmak istediği ortalar çok kötü ve anlamsız yerlere gitmişti. Gedson çok çalıştı fakat kaybettiği toplar kritikti. Ndour’un dün akşam gösterdiği performans olumluydu. Semih bu takımın içinde mutlaka olmalı.
Keşke maça İmmobile, Semih ikilisiyle başlasaydı Van Bronckhorst. E.Frankfurt’un savunmasının orta oyuncuları çok ağır, mutlaka dengeleri bozulurdu. E.Frankfurt ikinci yarının büyük bölümünde oyunu yavaşlattı ve kendi yarı sahasında çok adamla kaldı. 2-0 önde olmanın avantajını korumak istediler. Maç biterken az adamla etkili çıkmak planıyla bir gol daha buldular. Beşiktaş final  paslarında ve son hamlelerde başarılı olamadı. Bu kadar çok hücum girişiminin sonunu getirememek üzücü. Maçın yıldızı Santos bir yerde hata yapacaktı. Masuaku’dan çok komik bir gol yedi.
Esas mesele kadro derinliğinin kesinlikle yeterli olmaması. Bu kadro ile Avrupa Ligi’ni ve Süper Lig’i beraber götürmek imkansız. Bu sezon Beşiktaş adına Avrupa Ligi’nde işler çok zor olacak bu belli oldu.  "
Ercan Taner,10,2024,Maçı Gedson getirdi,"Bu kadar yavaş oynarsan gol pozisyonuna zor girersin. Rakibi baskı altına alamazsın. Kayserispor’un bu maçta tek beklentisi Beşiktaş’a top kaybı yaptırıp ani atak şansı yakalamaktı. İlk yarının
son dakikasında öne geçebilirlerdi. Muçi forvetin kanat bölgelerinde hiç verimli olamayacağını yine gösterdi. Kanat forvet görevinde bir oyuncunun en büyük silahları sürati ve driplingleriyle rakip savunmayı yıpratmasıdır. Muçi forvet arkasından başka yerde zor iş yapar.
Hoca Rashica’nın yeteneklerini üst düzeyde değiştirebileceğine inanıyor herhalde. Onun çalışkanlığına hiç kimse bir şey demez ama üretim yeteneği çok az. Mario hala alışma sürecinde veya aklı Portekiz’de galiba. Geldiğinden beri sahada olumlu hiçbir hareketini göremedik. İmmobile’ye mutlaka pozisyon hazırlamak gerekiyor. İlk devre Rafa’nın pasıyla yine gol atabilirdi. Dışarı attı. Rafa Silva bu takımın hücum aklı, her şeyi. 45 dakikada 2 isabetli şut sayısı zirveye oynayan bir takım için çok azdı.
Beşiktaş taraftarları Gedson Fernandes topu kapıp golü atarken “iyi ki var” demişlerdir onun için. İkinci devre 10 dakika pres yapan Beşiktaş golü bulmuştu. Kayserispor’un ilk yarıdaki oyun iştahı tamamen kaybolmuştu. Ayağa iyi pas ve preste başarı, oyun üstünlüğünü tamamen almasını sağlamıştı Beşiktaş’ın. İmmobile’nin penaltı golü, Beşiktaş’ta maçı kazandık havası yarattı.
dün Atilla Karaoğlan ve VAR ekibi İmmobile’nin net penaltısını atladı. Sonra Kayserispor’a verdiği penaltı VAR’dan döndü. Ortalık karışabilirdi. İmmobile finali Rashica’nın ortasına uçarak vurduğu kafayla yaptı. Ajax faciasından sonra deplasmanda 3-0 kazanmak çok iyi sonuç. E.Frankfurt maçında takım savunmasının kusursuza yakın olması şart. Zor bir maç bekliyor Beşiktaş’ı."
Ercan Taner,11,2024,Kartal uçuruma gidiyor,"Beşiktaş'ın üstüne git, mutlaka gol bulursun. Bu gerçek değişmiyor.
Takımın direnci ve mücadele gücü sıfır. Orta alan durmadan yana ve geriye oynuyor topu. Rakip senin ceza sahanı yürüyüş parkuru haline getirmiş, tam 19 defa tehlike yaratmak için uğraşmış. Beşiktaş takımı sadece pas yapıyor can sıkıcı bir şekilde. Paslar dikine olsa ‘Tamam uğraşıyorlar’ işte diyebilirsiniz ama durum öyle değil. Kimsenin sorumluluk almak için ön plana çıkmadığı bir takım ne yapabilir? Elbette hiçbir şey. Masuaku kadar kolay çalım yiyen bir bek hatırlamıyorum. Joao Mario kalitesini Benfica'da bırakmış. Kendisi Beşiktaş'ta bir boş vermişlik içerisinde. Tam paramı alırım, oynatırlarsa idare ederim, oynatmazlarsa yatarım modunu açmış.
Rashica'da durum çok enteresan. Galatasaray'da seyretmesem ‘Nereden buldular bu bitik kanat forveti’ diyeceğim.
Uduokhai petrol tankerleri gibi ağır dönüyor.
Bu haldeki takım normal olarak iki gol yedi ilk yarıda. Rafa Silva, Immobile ve Semih uğraşan, çalışan oyuncuların başındaydılar. Rafa golü attı ama takım kötü oynuyor. Bu yüzden yapacak bir şey yok.
Bu defa sahada olmayan bitik oyuncuları çabuk oyundan almıştı Bronckhorst. Salih'i seyrederken, ‘Joao Mario'ya verilen milyon Euro'lara yazık’ demek geliyor insanın içinden.
Bu takım antrenmanlarda hiç hücum setleri çalışmıyor mu? Ne yapıyorlar mesela? Duran top kullanamıyorlar. Kornerlerde bol bol tehlike yaşanıyor Beşiktaş savunmasında. ‘Bari bunu çalışsalardı’ diyorsun ama sistem işlemiyor.
Gedson Fernandes ""Hedefim Portekiz Milli Takımı"" diyordu. Takımın bitik halinde o da kayboldu. Immobile Avrupa maçlarında penaltı kaçırmaya devam ediyor. Neler oluyor bu takıma? Üçüncü golü yemek kaçınılmazdı.
Yine başladı üçler, dörtler. Takım süratle uçuruma gidiyor. Bakalım neler olacak."
Ercan Taner,11,2024,Beşiktaş yine havlu attı,"Dolmabahçe’de 2-0 öne geçiyorsun 10 dakika içinde. Maça inanılmaz bir moralle başlamışsın. Göztepe yediği gollerden sonra topu ile tüfeği üstüne geliyor ve baskı yiyorsun evinde. Beşiktaş sezon başından bu yana duran topları karşılamada büyük sıkıntılar yaşıyor. Mesele sezon başı transfer edilen stoperlerde değil, takım savunmasında.
Göztepe, ceza sahası içinde 3 defa arka arkaya kafa topuna vuruyorsa senin takım savunmanda büyük problem vardır. Beşiktaş’ın birinci bölgesinde pres yapabilen ve anlayışından vazgeçmeyen her takım istediğini alır. Baskı altında hatalı pas yapan orta alanı ile savunma arasında koordinasyonu bozulan Beşiktaş, bu oyun yapısında ısrar ederse her maçta zorlanır. Bizim lig temaslı oyun, hırs ve mücadelesi iyi olan takımların işine yarıyor. Pas yapıp çıkacağım veya ani atak şansı ile gol aramalıyım düşünceleri ile bir sezon daha berbat olabilir. Beşiktaş’ın lakabı Kara Kartal. Sol ve sağ kanatları kırık olan kartal uçabilir mi?
Masuaku hiç ama hiç etkili olamadı. Rashica da yetersizdi. Emirhan sol bek oynayamaz. Dikkat ettim, Beşiktaş takımı gol pozisyonuna giremiyor. İlk yarıda Semih’in mükemmel golü güzel bir hatıra oldu izleyenler için. Israrla kendi sahasından pasla çıkmak isteyen ve topu kaptıran Beşiktaş’ın dönen topları da alamaması etkisiz kalmasına yol açtı uzun süre. Immobile ve Ndour ilk yarının başında girmeliydiler. 63. Dakika itibarı ile Göztepe’nin 13 şut girişimi vardı. Beşiktaş sadece 4 şutta kalmıştı. Ya takımın kapasitesi bu ya da Van Bronckhorst’un oynatmak istediği taktik düşüncede büyük problem var.
Fofana ve Tijanic Göztepe’ye 3 puanı getirirken, Beşiktaş’ın kendi evinde yine kaybettiğini gördük. Bu sene de Beşiktaş için lig defteri erkenden kapandı ve Beşiktaş’a gönül verenler yine yıkıldılar. Bronckhorst ile bu işin olmayacağı kesinleşti."
Ercan Taner,11,2024,Oğuz Aydın'ı kazanmak lazım,"Oğuz transfer döneminde manşetlerde ve medya yorumlarında en çok konuşulan yerli oyuncuydu. Milli Takım’a seçilmiş ve geleceği konusunda iyi sinyaller vermişti. G.Saray ve F.Bahçe’nin transfer listesindeydi. F.Bahçe transfer etti. Sonra Oğuz kayboldu, unutuldu gitti. Zenit ile yapılan özel maçta hatırlandı. Dün ilk 11 başladı. Formanın hakkını veriyordu. 2 gol atmıştı. Onu takdir ettim. Hep çalışmış ve görev beklemiş. “Boş ver nasıl olsa oynamıyorum” duygusuna kapılmamış.
Mert Hakan oyunun içinde ince düşünen, oyun aklı yüksek bir isim. Bunu biz biliyorduk ama herhalde Mourinho hazır görmüyordu hem Oğuz’u hem de Mert Hakan’ı. F.Bahçe, Tadic’in penaltısıyla maça golle başlamıştı zaten. Fark üçe çıktıktan sonra kaybedecek hiçbir şeyi kalmayan Kayserispor, biraz atak yaptı ve Djiku’nun kendi kalesine attığı golü gördük. Böyle pozisyonlarda kalecilerin ve diğer savunma oyuncularının bağırarak kritik durumda olan arkadaşını kesin uyarması gerekiyor. Sessizlik gol yedirir. Geriye yaslanmak risktir. “Maçı ben kazandım” düşüncesi yanıltıcıdır. Livakovic boşa çıkınca Kolovetsios golü attı. Orta alanın direncinin düşmesi şaşırtıcıydı.
Kayserispor sadece hücumu düşününce savunmada dengesiz yakalandı. Golü atana kadar etkisiz kalan En Nesyri, topu ağlara gönderirken, yaşanan kriz ortamına son verdi. Szymanski ve Dzeko’nun zamanında oyuna girdiğini söyleyebilirim. Kostic, 5. golü çok rahat attı. Maçın yıldızı Oğuz, Szymanski’ye “Al da at” dedi. 6 olmuştu.
Yalnız F.Bahçe takımı, rakibi karşılamada zaman zaman sorun yaşıyor. Savunma problemleri, baskı artınca tehlikeli bir hal alıyor. Bu mesele çözülmezse ileride baş ağrısına yol açar. Kayserispor takımı, bu kadro yapısıyla zaten dayanamazdı. Yedikleri 6 gol, sonraki haftalar için morallerini bozacaktır."
Ercan Taner,11,2024,İşimiz zor,"A Ligi’ne yükselmek için Macaristan ile eşleştik. 1950’li yılların yenilmez takımıydı Macaristan. Bazı futbol uzmanları tarafından, dünyanın ilk total futbol oynayan ekibi olarak tanımlanmışlardı.
Mesela Wembley’de İngiltere’ye 6 attılar. Puskas, Kocsis, Hidegkuti, o yılları yaşayanlara göre, sanki başka gezegenden dünyaya futbol oynamaya gelmişlerdi. 1938 ve 1954 Dünya Kupalarında final oynayıp kaybettiler. Ülkede çıkan iç çatışma 1956 yılında gerçekleşti ve 150 bin Macar başka yerlere göç ederken, altın takım dağıldı.
Macaristan için futbolda büyük çöküş başlamıştı. Unutulmayacak Macar Milli Takımı’nı 19 Şubat 1956 yılında İstanbul’da 3-1 yendik. Daha iç huzursuzluk başlamamıştı Budapeşte’de...
Lefter Küçükandonyadis’in 2 ve Metin Oktay’ın golleriyle yenmiştik onları... Son yıllarda yeniden toparlandılar. Yıldızları, Avrupa’nın önemli liglerinde kendilerini gösteriyorlar artık. Futbol ekolü olan tarihi bir takımla oynayacağız, işimiz zor..."
Ercan Taner,11,2024,Türkiye’de yaşanır mı?,"Yakın geçmişte, 2022 yılında, Bordeaux kulübünün başına gelenleri hatırlarsınız. Finansal borçları ve vergi prob- lemleri yaşarken, bir anda 3 lig birden küme düşürülmüştü. Finansal kontrol departmanına itiraz bile edemediler.
Şampiyonluklar yaşamış ve kupalar kazanmışlardı. Kimse gözlerinin yaşına bakmamıştı. Şimdi, Lyon’un başı derde girdi. Fransa’nın gedikli şampiyonu maaş bütçelerini düşüremezse, borçlarını azaltamazsa ve bırakacağı oyunculardan 100 milyon Euro gelir elde edemezse, ikinci lige düşürülecek. Geçici düşme kararı kulübe iletildi. Transfer yasağı aldılar. Bizde böyle köklü takımlara, ‘Borcun var, niye vergilerde problem yaratıyorsunuz’ denebilir mi sizce? Zor!
David Coote, Avrupa Futbol Şampiyonası’nda görev yapmış İngiliz hakem...Tam bir ırkçı olduğu ortaya çıktı. Jurgen Klopp’un Alman kimliği için hakaret dolu konuşmalarının kaydı geçtiğimiz hafta sızdı ve büyük tepki topladı. Kayıt içinde, Liverpool kulübüne ağır küfürler de vardı. Hemen görevden el çektirildi. The Sun, iki gün önce başka bir görüntü yayınladı. Avrupa Şampiyonası’nda bu arkadaş, burundan kullanılan uyuşturucuyu kullanıyordu. Premier Lig hakem kurulu olayı doğruladı. İngiltere spor kamuoyu büyük şok içinde... ‘Kime maç yönettirdiniz’ diye hakem kurulunu iyice köşeye sıkıştırdılar. Çok yakında maç yönetecek hakemlere uyuşturucu testi yapılırsa, kimse şaşırmasın.
Toplum, boks kahramanlarını unutmuştu. Bilinçaltında bir yerlerde, Rocky filmi ve Sylvester Stallone kırıntıları kalmıştır. Muhammed Ali, bu işin en büyüğüdür kuşkusuz. Joe Frazier ve Foreman, dönemin ikonları olarak hep hatırlanacaklar. Bugünün dünyasında boksun imparatoru hala bulunamadı. Bu yüzden Mike Tyson ve sonradan boksör olan youtuber Jake Paul’u karşılaştırdı uyanık sponsor ve yatırımcılar... Tyson, 19 yıldır profesyonel olarak ringe çıkmamış ve 58 yaşında. Dizi sakat. 27 yaşındaki rakibini yenmesi için, en fazla üçüncü rauntta bitirici kroşelerini vurmalıydı. Olmadı, ağırdı ve maalesef yaşlanmıştı. Moralinin bozulduğunu ise hiç sanmıyorum. Şu anda banka hesabına yatan milyonlarca doların mutluluğunu yaşıyor. Bundan sonra yine böyle gösteri maçları kovalayacağına eminim. Amerikalılara göre yasal bahiste inanılmaz rakamlar dönmüş maç önünde, herkes kazandı anlayacağınız..."
Ercan Taner,11,2024,Karadağ faciası!,"Yağmurlu havada, bozuk zeminde ilk defa oynayan acemiler gibiydi Milli Takım... Böyle ortamda çok pas yapma düşüncesi yürümez. İmkansızı istemek gibi bir şeydir paslı oyunda ısrar etmek.
‘Forvetlerimiz kısa, duran toplarda avantajımız yok’ anlamına geliyordu bu durum. Topu ne kadar çok ayağında tutmak istersen o kadar hata yaparsın. Takım halinde hücumu düşünürken, atak yediğin anda cevap veremez sen golü yersin. Belki ikinci golü bile ağlarda görebilirdik. Hakan Çalhanoğlu olmayınca orta saha resmen arıza konumuna geçiyor. Orkun’un artık sahne alması lazım, Arda ile birlikte...
Kenan’ın “Ben Juventus’un yıldızıyım, haberiniz var mı?” dercesine yaptığı usta işi vuruşla beraberlik golü tam zamanında gelmişti. Karadağ karşısında sallanmaya başlamıştık. İlaç gibi gelen gol ile birlikte mücadele gücümüzün daha fazla yükselmesi gerekiyordu. Şunu belirtmem lazım, Karadağ televizyonu rezil bir maç rejisi yaptı. 2024 yılında, maçtaki 2 golü, top ağlara gittiğinde gördük. Rakibin sağ kanattan, parkta yürüyüş yapar gibi rahat rahat gelişini anlamaya çalışırken, ikinci golü de yedik.
Hırs ve mücadele gücümüz yoktu. Mert ve Emirhan’ın ilk yarı performansları çok kötüydü. Eren’in olduğu kanat, koridor olmuştu. Mert Müldür ve Samet’in oyuna girmesi doğru düşünceydi. Santrfor hamlesi de hemen yapılmalıydı sanki... Orta alanda yine hiçbir şey yapamadık. Bizim Çocuklar, kâğıt üzerinde favori gösterilen maçta, berbat zeminde eridiler. Bizim açımız dan final maçıydı.
Karadağ, çoğu bölümde bizden daha fazla savaştı. Bunun karşılığını alacaklardı. Krstovic’i gecenin yıldızı yapmıştık. Böyle maçlarda normal olarak oyuncular eleştirilir, ama fatura tek kişiye kesilir. Olmadı Montella hocam... Bu defa sınıfta kaldın."
Ercan Taner,11,2024,Son maça bıraktık,"Kerem ayağına basılmasa golü atacaktı. İlk devredeki en enteresan andı. İspanyol hakem Munuera süzemedi pozisyonu. VAR odası da sınıfta kaldı. Uluslararası maçlarda böyle kritik penaltıların atlanmaması gerekiyor.
Maça iyi başlayan, oyunu rakip sahaya taşıyan Milli Takım, istediği gol fırsatlarını yakaladı. Yunus karşı karşıya kaldığı pozisyonda golünü atsa kapanıp, çabuk atak planlayan Galler’i bu taktiğinden vazgeçirecektik.
Kerem çok çalıştı. Defansa doğru attığı depar ve tehlikenin büyümesini engellediği Galler atak girişimindeki performansı çok iyiydi. Oyun içinde bizim en zayıf kaldığımız şablon üçüncü bölgede atak yaparken, çabuk kaybettiğimiz toplar... Dün akşam bu durum az yaşandı ama golü yiyebilirdik. Mutlaka yaptığımız atağı sonuçlandırmamız gerekiyor. İlk yarı 12 şut denemesiyle oynadık. Galler’in tek şut girişimi direkten dönmüştü. Futbolda adalet aramayacaksın. Rakip etkisiz ve silik olabilir ama bir vurur o da gider gol olur.
Montella 65. dakikadan sonra hedef santrfora döndü. Tempoyu biraz kaybetmiştik. Hakan Çalhanoğlu’nun zorunlu değişikliği ile orta sahada dinamizmini kaybetmiş bir görüntü çizmeye başlamıştık. Barış Alper bütün gücünü ortaya koymuştu. Fizik olarak iyiydi ama Milli Takım’a sonucu değiştirecek bir tarz gerekiyordu. Santrforsuz taktik anlayışı bazen işlemez. Dün akşam Enes oyuna girene kadar bu olayı yaşadık.
Arda ikinci devre eridi gitti. Oyun içinde etkinliği yok olmuştu. Net pozisyonu da kaçırdı. Maç eksikliğinin onu kötü etkilediği ortada. Yunus yine çalışkan ve tempoluydu. Hücumda çok etkili olamayınca gol atmak mucizelere kalır. O mucize Yunus’la ortaya çıktı. Penaltı gelmişti. Kerem penaltıyı kaçırınca şans kapısını kapattık. Karadağ maçını bekleyeceğiz artık."
Ercan Taner,11,2024,Mourinho'ya alışmak,"O farklı biri. Şahsına münhasır derler ya... Semih Şentürk’ü okudum. Diyor ki “Mourinho’nun yardımcısı yaptırıyormuş” taktik idmanı. Nasıl başarı gelecek ki? Kimseyle konuşmuyormuş kendileri. Takımın çoğunluğu yabancı. Onlar, bu tarza alışıktır bunu biliyorum. Çoğu yabancı hoca böyledir çünkü. Mesela Aragones döneminde, perşembe antrenmanlarında hafta sonu oynanacak maçın 11’i açıklanıyordu. Yedekler belliydi. Kadroya giremeyenler, hemen salıyorlardı kendilerini... Başarı gelmedi. Bu anlayış, yerli oyuncuları çok rahatsız eder. Bunu net biliyorum.
Dünyanın en enteresan ligi bizimki... İki değerli yönetici Acun Ilıcalı ve İbrahim Hatipoğlu bir araya gelip, hakem hatalarıyla ilgili kariyerleri çok iyi iki hakemin tartışmalı pozisyonlar konusunda karar verip, bunları kamuoyu ile paylaşmaları konusunda görüşmeler yapmışlar. Sonra yaşananlar malum ve bu beni ilgilendirmiyor. Bu hakemler, “Şurada hata, burada yanlış karar var” dediklerinde, puanlar bu değerli takımlara iade mi edilecek veya maçlar tekrar mı oynanacak? Hadi bunları geçelim. Bizim lig 19 takımla oynanıyor. Her hafta, 2 takımın kapışmasını mı izleyeceğiz? Veya 1930’lu yıllara dönüp, İstanbul mahalli ligini mi yaşayacağız? Lafı uzatmadan bu işin tek çözümü var. Yabancı hakem, yabancı VAR.
Belirli bir yaşa gelmişken, en istenmeyecek sakatlığı yaşadı. Osimhen ile birlikte sistem içinde çok önemliydi. Icardi, antrenman yapmayı çok seven bir oyuncu değil. Onu idare etmek için Okan Buruk gibi motivasyon ustasına her zamankinden daha fazla ihtiyaç var şimdi. Ameliyat sonrası yalnız kalırsa ve Arjantin’e giderse dönüşü daha problemli olabilir. Bence, “Senin sözleşmeni donduralım, biz santrfor alacağız” fikri hayata geçerse, duyguları ile yaşayan Icardi bu isteğe çok bozulur. Onu kazanmak isterken, bu kez gönül bağını kaybedersiniz.
Bizim televizyon aleminde artık köhneleşmiş bir anlayış vardır. Spor programları reyting almıyor. Amerika’da ESPN, İngiltere’de BBC Sports ve SKY Sports nasıl çok izleniyor o zaman? Almanya, Fransa, İspanya ve İtalya’da bu programlar neden ilgi görüyor peki? Bizde NTVSPOR varken, neden her yerde açıktı? Cevap çok basit. Spor yayıncılığı dört kişinin bir araya gelip, sohbet anlayışı değildir. İşin şifresi görüntüdür, sahadan yayındır, tempodur, dinamizmdir. Görüntülerle kurgulanan özel röportajlardır. Türkiye’de şu an yapılan televizyon radyoculuğudur ve normal olarak reyting almaz, seyredilmez de..."
Ercan Taner,11,2024,Osimhen varsa problem yok,"İnanılmaz bir enerji vardı Tottenham maçını oynarken. Dinlenme süresi ancak iki buçuk gün olunca aynı tempoyu sergilemek hem fizik hem de matematiksel olarak imkânsız olur. Galatasaray dörtlü savunma ile başladı. Okan Buruk çift santrforu düşünmemişti. Orta alan ve hücum anlayışında daha kontrollü bir takım izledik ilk yarı boyunca.
Galatasaray’ın dünkü en büyük avantajı maça 1-0 önde başlamasıydı. Osimhen markajı çok zor bir santrfor olduğunu attığı mükemmel kafa golüyle bir kez daha ispatlamıştı. Icardi sakatlanmasa bu maçın ilk devresinde Samsunspor kalesinde çok daha fazla net gol anları yaşanabilirdi. Samsunspor kaptığı toplarla ani atak planlarını fazla yansıtamadı. Torreria’nın asist sayısı 4’e çıktı. Böyle devam etmesi orta alanda büyük kazanç olacak Okan Buruk ve takım için. Yalnız ilk yarıda yaptığı hareket bence penaltıydı.
Jakobs’un oyuna devam edememesi ve Nelsson’un oyuna girmesi ile defans anlayışı 3’lü gözükürken, temposuzluk bazı sıkıntılara yol açacaktı. Bu belli olmuştu. D.Sanchez çalımı yedikten sonra Dimata’ya çok gereksiz yüklendi ve penaltıya neden oldu. Kasımpaşa maçında 2 penaltı kaçıran Ntcham’a penaltı attırmak büyük riskti bence. Kendisi topu cesurca aldı ve bu defa kaçırmadı. Kaleciler kritik anlarda ayakta kalırlarsa takımları için büyük moral kaynağı olurlar. Oyun inisiyatifini almak isteyen Samsunspor, kaleci Okan’ın büyük hatasıyla yıkıldı. Osimhen yine gol sevincini yaşıyordu.
Golden sonra Samsunspor’un yaşadığı krizle birlikte direk izin verse fark artabilirdi. Mertens ve Barış’ın güçleri yetmiyordu. Daha erken oyundan alınabilirlerdi. Yunus da iyi değildi. Sallai çabuk kayboldu. Sara ve Torreira ayakta kaldılar. Galatasaray için son dakikalar sıkıntılı geçecekti ve öyle de oldu. Batshuayi’nin golü problemi gidermemişti. Nelsson’un Soner’i itişi penaltıydı. Bennasser umudu artıran golü attı. Her şeye rağmen Galatasaray adına alınan 3 puan altın değerindeydi."
Ercan Taner,11,2024,Yürüyelim arkadaşlar!,"Juventus’u, Milan’ı, Real Madrid’i deviren büyük takım ruhu dün akşam 45 dakikada Tottenham’ı paramparça etti. Neydi o başlangıç öyle? Yunus topa vurduğu anda tribünler ayağa kalkmıştı bile. Öyle bir vurmuştu ki, iki kaleci bile çıkartamazdı nefis şutunu. İyi oynarken gol yemek büyük talihsizliktir ama ondan sonrası önemlidir asıl. Bozulmayacaksın, bükülme yeceksin! Savaşçı düşüncen seni ayakta tutar.
Lankshear golü attı ama oyun adına değişen bir şey olmadı. Çok iyi pres ve rakibi çıkartmayan mücadele gücü ile Tottenham üç pas bile yapamadı. Usta oyuncuların gününde olursa büyük işler çıkar ortaya. Mertens neler yaptı neler. Sara her geçen maç büyük oyuncu olmaya doğru gidiyor. Osimhen gol yollarında yine etkili olunca nakavtı yaşadı İngilizler. Osimhen’in ayağının burnunu kullanarak attığı gol, efsane oyuncu Fenomen Ronaldo’ya gönderdiği unutulmaz bir selamdı.
Dün akşam özellikle ilk devre Okan Buruk’un takımı, Türk futbol tarihine geçen bir oyun sergilemişti. Dün gece maç 6-1 bitse kimse şaşırmazdı. Sahada şov devam ederken Osimhen gol rekorunu kaçırdı. ‘Öndeyim, biraz daha kontrollü olmalıyım’ düşüncesinin olmadığı bir oyun izliyorduk. ‘Daha fazla atmalıyım’ duygusu ön plana çıkmıştı. Böyle bir oyunu çok özlemişim. Maç 3-1 ve Tottenham kalecisi Forster inanılmaz kurtarışlar yaparak büyük farkı önlüyordu. 10 kişi kalmış rakip, ayakta bile zor dururken, Solanke’nin usta işi golüyle çok kötü oynarken umutlandı.
Icardi’nin sakatlığı ciddi ise önemli kayıp olur forvet bölgesin- de. Galatasaraylı oyuncular olağanüstü mücadele ettiler. Bu yüzden son dakikalarda değişikliklere rağmen yorgunluk tavan yapmıştı. Unutulmaz bir galibiyet oldu. Son bölümlerdeki enerji kaybı normal. Premier Lig ile bizim lig arasında çok fark var. Tebrikler Galatasaray."
Ercan Taner,11,2024,Marka değeri,"Yıllardır hep gündemdedir futbolumuzun marka değeri... Sonuç alınamaz. Neden mi? Bir hafta sonunu liglerimize ayırın ve maçlara bakın. Tribünler çoğu maçta boş... Neden biletler pahalı? Yatan oyuncu sayısı çok fazla. Top oyunda kalmıyor. Zeminler çok kötü, tedbir alınmıyor. Maç çekimleri, bence, dünya standartlarının gerisinde. Bol bol tekrar var, maçı seyredemiyoruz ağır çekimler yüzünden... Programlar, hakem hataları ile başlıyor. Teknik direktör ve oyuncu hataları çok az konuşuluyor, maalesef bir de yöneticiler arası maçlar var. Trabzon maçının ardından Mourinho da giydi çizmelerini. Bundan sonra daha sert açıklamalar bekliyorum. Ortam daha da sertleşecek. Arka bahçeyi seviyoruz biz... Veya öyle alıştırıldık.
Çok beyefendi, düzgün ve nazik bir kişilik kendisi... Oyuncularını hiç suçlamıyor. Hakemlere sarmıyor. Şunu söylese yeter bence... “Bizim kadromuz yeterli değil, 4 oyuncuya ihtiyacımız var. Böyle şampiyon olamayız.” Yoksa bütün ihale kendisine kalacak.
Ancelotti, onu sevmiyor, şans vermiyor... Bu safsatalara inanmayanlardanım. Böyle düşünenler, Real Madrid’i hiç yakından bilmiyorlar. Arda hazırsa, formayı ona hemen teslim eder ve geri almazlar. Arda’nın geçen sezon dahil, görev yaptığı maçlarda çok büyük işler yapması gerekiyor. Bu kuvvetini gösteremezse, karar verecek. Kariyerinde önemli başarılara imza atabilir. Bunun için Real’de ısrar etmesine gerek olmayabilir. Çünkü zamanı daralıyor Madrid’de...
Nedir bu yapı? Başında kim var? Organizasyon şeması nasıl? Kimler, nasıl menfaat sağlıyor? Böyle açıklamalar yapınca, tanıklar ve gerçek deliller sunulmalı. Aksi takdir de inandırıcılığı fazla olmaz. İki gün gündem olur, sonra unutulur gider.
Kabul edelim hakemlerimiz kötü. Yetenekleri sınırlı. Çifte standarda alışmışlar. VAR sistemi kendini geliştiremiyor. Yardımcı hakemler, figüranlar artık... Dördüncü hakemler, teknik direktörlerin dert ortağı olarak görev yapıyorlar. Bu iş bilinmeze gideceğine, gelsin yabancı hakemler... Bu olayı denemeliyiz. Trabzonspor-Fenerbahçe maçında gördünüz ortada genç bir hakem, VAR’da FIFA hakemi. Genç hakemler bu anlayışla yetişmez.
 "
Ercan Taner,11,2024,Mourinho mücadeleyi bırakmaz,"Şenol Güneş’in Trabzonspor’u, oyuna etkileyici başladı. Fenerbahçe’nin birinci bölgesinde
iyi pres yaptılar. Mücadelelerde temaslı oyun dikkat çekiciydi. Kanat organizasyonları tehlikeli olmaya başlamıştı. Nwakaeme ve Vişça, Fenerbahçe savunmasını yıpratıyordu. Her şey Trabzonspor adına olumluydu. Orta alanda ayakta kalan Okay ve Lundstram, Fenerbahçe’nin oyun kurmasına izin vermemişlerdi.
Bir ara tek kaleye dönmüştü senaryo. Çağlar, Djiku ile birlikte zorlu dakikalar yaşıyordu. Tadic etkisini bir türlü gösteremedi. En-Nesyri yalnız ve durgundu. Szymanski mimarlığını kaybetmiş görüntüsüne yine devam ediyordu. Mert’in olduğu kanattan çok atak yemişti takım. Saint-Maximin savunma yardımını sevmiyor. Tüm bu olumsuzluklar içinde Trabzonspor adına bir topun kaptırılması, Fenerbahçe’nin etkisiz görüntüsünde golü bulmasını sağladı. Mert’in En-Nesyri’ye attığı pas ve onun Fred’e asisti futbolun gerçek sözünü hatırlattı; Atamayana atarlar.
Cevap VAR’dan gelen penaltıyla oldu. Djiku, topa vuran Okay’a ayağını tehlikeli uzatmıştı. Banza gerçekten iyi penaltı atıyor. Beraberlikten hemen sonra Çağlar’ın Banza’ya yaptığı hareket gereksizdi ve penaltıydı. Hakem, VAR çağırmadan pozisyonu süzebilmeliydi. Banza yine affetmemişti.
Geçen sezon İsmail Kartal’ın takımı oyununu kabul ettiriyordu. Mourinho’nun Fenerbahçesi ise içine kapanık ürkek bir görüntüde. Bu kadar pahalı oyunculardan oluşan bir ekip böyle oynamamalı. Dzeko ile İrfan değişiklikleri oyuna hemen hareketlilik getirdi. İrfan bence banko oynamalı. Onun pasında Dzeko, beraberlik golünü kolay attı. Banza’nın elle oynama pozisyonu neden penaltı olarak yorumlanmadı anlamadım. VAR ne yaptı?
Ligimizdeki hakem problemi çığ gibi büyürken, Amrabat attığı galibiyet golüyle zirve mücadelesine ‘devam’ dedi."
Ercan Taner,11,2024,Beşiktaş’ın bitik gecesi,"Derbide kaybetmiş bir takımın kendi seyircisi önünde dinamik, bol pozisyona girme isteği olmalı benim bildiğim. Tam tersi oldu. Kasımpaşa, 35 dakika sanki ev sahibiydi. Beşiktaş’ın iki kanat savunması Masuaku ve Onur neredeyse sıfır hücum etkisiyle oynadılar. Masuaku bir kere olumlu çıktı, golü de Muçi’ye attırdı.
Semih bir anda çok şeyler yapmak isteyip topu kaybetmeye devam ediyor. Immobile’ye kim servis yapacak? Kendisi ona yapılması gereken pas desteğini arkadaşlarına top atarak gerçekleştirdi. Beşiktaş’ın oyunu ilk devre keyifsiz ve can sıkıcıydı. Rafa Silva’nın maçın başında Sadık tarafından itildiği pozisyon bariz gol şansı olarak yorumlanabilirdi. Hakemlerin böyle faulleri kaçırmaması lazım. İkinci yarı ilk yarıya oranla bunalımlı başlamamıştı ev sahibi.
Oyun daha fazla Kasımpaşa yarı sahasında gibiydi. Winck, Beşiktaş ceza sahası içinde topla buluştuğunda yaptığı nefis vuruşla topu ağlara yollarken, aklıma kaleci hocaları geldi. Mert’in vuruş anında durduğu yer doğru muydu, merak ettim!
Beşiktaş’ın oynadığı coşkusuz oyun golden sonra devam etti. Taç atarken bile top kaybediyor bu takım... Gerçekten enteresan! Kazanılan serbest vuruşlar ve kornerler kaç maçtır çöpe gidiyor. Geçen sezonun bitik hali bir anda geri dönmüştü sanki.
Masuaku bireysel hatalarına başlamıştı. Amatör şekilde kaptırdığı top, Aytaç’ın golü ile sonuçlandı. Beşiktaş yıllardır Kasımpaşa maçlarında çok zorlanıyor. Bu istatistiğin son bulması için hırslı oyun ve konsantrasyon gerekiyor. Immobile’nin yerinde oynayan Mustafa daha çok tecrübesiz ve bu yüzden hiç etkili olamadı. Kasımpaşa, Beşiktaş’ın evinde daha iyi oynadı ve kazanmayı hak etti. Fall, takımının 3. golünü çok rahat atmıştı.
Yine kasım ayına girdik ve Beşiktaş zirveden yine uzak kaldı. Böyle giderse geçen yılın kâbusu aynen yaşanacak gibi gözüküyor."
Ercan Taner,12,2024,Mutlaka sabır gerekiyor,"Bu kongre ne mesaj verdi? Beşiktaş’ın hassas ve çok ince düşünen bir üye yapısı var. Bunu pazar günü bir kez daha gördüm. Hüseyin Yücel, kazanmak için elinden geleni yaptı. Ekibiyle beraber çok çaba sarf etti. Hasan Arat yönetiminin ikinci başkanı olması en büyük handikabıydı. Tüzüğe göre seçim yapmadan, mayıs ayına kadar başkanlık yapabilirdi. Bunu tercih etmedi. Hatta seçim kararı aldığı gün, kendisiyle telefonda konuşmuştum. “Başka aday çıkarsa, düşünceniz ne olur?” diye sorduğumda ise “Lütfen çıksın, başka aday bekliyorum...” demişti.
Serdal Adalı, bu kulüp için kumpasa uğramış, hapis yatmış bir kişilikti. Kaybettiği seçimler vardı ama adaylığını açıkladığın da kazanacağı, bence belliydi. Hüseyin Yücel, Adalı’nın zaten seçimde avantajlı olacağını, çıktığı televizyon programlarında, çoğu defa vurgulamıştı. Hüseyin Yücel, para ve borç konularından çok bahsetti. Bunları kısa zamanda çözecek mali güce sahip olduğunu anlatmaya çalıştı. Bu konuda bir dezavantajı vardı; son bir yılda yapılan transferler ve artan mali yük...
Kongre, bu süreci iyi yönetemediğine karar verdi ve bu yüzden fark kaçınılmaz oldu. Seçime 1 kala, Beşiktaş’a gelir getirecek bazı sponsorların çekilmesi, Hüseyin Yücel’e oy kaybettirdi. Serdal Adalı, seçim faaliyetleri süresince sakin kaldı. Vaatler bölümünde uçmadı ve süre istedi. Bu ekonomik ortamda yapılabilecek en iyi stratejiyi uyguladı. “Ayağını yorganına göre uzat” özdeyişiyle hareket edeceğini anlattı camiaya...
Serdal Adalı da Hüseyin Yücel gibi önemli bir iş insanı ama kulüp yönetim deneyimi çok daha fazla. Ekip çalışmasını seven bir yapısı var. Beşiktaş taraftarının kongre üyeleri gibi kendisine büyük destek vermesi ve sabır göstermesi çok önemli.
Beşiktaş’ın artık istikrar ve en önemlisi huzura şiddetle ihtiyacı var. Reçete acı da olsa, zaman her şeyin ilacıdır. Taraftarın sabrı ve desteği artık başlamalı."
Ercan Taner,12,2024,Gövde gösterisi böyle olur,"Son iki sezonda Kayseri deplasmanında zorlanıyordu Galatasaray. Maçın hemen başında gelen penaltı ve Osimhen’in topu ağlara göndermesi kuşkusuz büyük moral olmuştu Okan Buruk ve futbolcular için. Kayserispor yenik durumda sarsılmadı. Tam aksine cesaretle liderin üstüne gitti.
Bu hücum düşüncesini ve mücadeleyi beklemiyordu sanırım Galatasaray. Bahoken ve Boa Morte gibi oyuncularıyla savunmayı bayağı zorladı ev sahibi. Kayserispor topa daha fazla sahip oldu ve ikili mücadelelerde ayakta kaldı.
Sara’nın rahat top kullanmasına izin vermiyordu Kayserispor. Barış’ın golü gelmese maç daha enteresan hale gelebilirdi. Galatasaray adına ilk yarının en büyük şansı, Osimhen’in çok erken gelen penaltı golü olmuştu.
Dün ilk yarı etkisini gösteremeyen Yunus, rakip savunmayı az adamla yakaladığında çok tehlikeli olduğunu bir kez daha ispat etti. Driplingi sonrası çerçeveyi görüşü ve attığı şut mükemmeldi. Takım olarak tedirgin anlar yaşayan Galatasaray için bu gol çok rahatlatıcı olmuştu kuşkusuz.
Dünkü maçta dikkat çeken hususlardan biri, Galatasaray orta sahasının bazı anlarda kolay geçilmesi oldu. Bunu, araya girileceği için yaşanan tatil psikolojisi ve sezon ortası yorgunluğuna bağlayabiliriz. Torreira ve Sara ikilisi orta alanı iyi kontrol eden oyuncular normalde.
Mertens’in stilinde oyuncu bulmak kolay değil ama devre arası transfer döneminde alternatif arayışının olması bence onu da rahatlatır. Temposunun sonlara doğru düşmesi normal ve çözüm belli.
Yunus’un pasında Osimhen’in akıl dolu gol vuruşu çok iyiydi. Barış Alper de finali mükemmel bir vuruşla yaptı. Fenerbahçe’nin 8 puan önünde maratonu önde götürmek, büyük avantajı yakalamak anlamına geliyor. Psikolojik üstünlük ve rakamsal gerçek, sizi zirve yolunda rahatlatıcı yere getirir. Bu gerçeklerin hepsi Galatasaray’ın lehine."
Ercan Taner,12,2024,Yine kazanamadı,"Beşiktaş’a karşı korner kazanan takımlar, penaltı olmuş kadar seviniyorlar. Çünkü gol olma ihtimali neredeyse yüzde 99’a yükselmiş gibi... Herkes birbirine bakıyor. Korner karşılarken ayakta kalacaksın, futbol kurallarının izin verdiği sertlikle rakibini engellemek zorundasın.
Böyle olmayınca, Lima ile öne geçti Alanyaspor... Rafa Silva’nın beraberlik golü 2 dakika sonra gelmese, Beşiktaş yine büyük krize girerdi. Takımın orta alan organizasyonunda oyun kurulumu oluşamıyor. Defansif denge düzgün değil. Her an pozisyon verecekmiş gibi bir savunma ile nereye kadar gider bu iş? Kanatlar, her zaman olduğu gibi yine çalışmıyor. Böyle bir görüntüde tempoyu yükseltip, çırpınan futbolcu grubu ile sonuca gitmeniz normal olarak kolay değil. Sezon başından bu yana oyun planı gelişmeyen, aksine geri giden bir takım kolay kolay olumlu sonuç alamaz.
Semih, savunma arasında boşluklara gitmiyor. Topu ayağına istiyor ve topla buluşunca hemen ayağından çıkarmıyor. Forvetler, orta alan ve savunmalarını rahatlatmak yolunda hemen topu kaybetmemeliler. Bu eksikleri onun için büyük dezavantaj oluşturuyor. Muçi’nin bu takımda büyük bir geleceği olduğuna inanmayanlardanım. Umarım yanılan ben olurum.
Masuaku oyuna alındığında, taraftar öfkelendi. Demirspor maçının tepki çeken oyuncusunu oyuna almak, bence, gereksiz bir hamleydi. Takımın hiç hücum organizasyonu yok. Sadece Rafa Silva’nın ayaklarına bakıp, sonuç almak isteyen bir görüntü ile golü bulmak büyük şans olacaktı. Yeni seçilecek yönetim başka bir takım oluşturmak zorunda, birçok yabancı için, bence, veda operasyonu gerekiyor. Bu işlemi gerçekleştirmek zor, ama takım için gerekli. Beşiktaş yine kazanamadı. Yeni başkan taraftarın umutsuzluğuna nasıl son verecek göreceğiz."
Ercan Taner,12,2024,Riski erken alacaksın,"Zirveye oynayan bir takımın maça daha etkili başlaması gerekiyor. Hatta rakibe alan bırakmayarak bunaltıcı baskıyı hemen hissettirmesi şarttı Fenerbahçe’nin. Düşünce belki buydu ama gerçekler farklıydı. İlk yarıda En-Nesyri’nin attığı gol dışında net gol fırsatı yoktu Mourinho’nun takımının. Sadece 3 isabetli şut girişimi çok yetersiz bir görüntü çıkarmıştı ortaya.
Fenerbahçe savunmasının stoperleri tedirginler. Kim oynarsa aynı duygular ortaya çıkıyor. Oyun başlangıçları ve atak karşılamada yaşadıkları anlık krizler dışardan net belli oluyor.
Çağlar ofsaytı bozdu bu sefer. Ahmed Kutucu’nun şutu çok iyi yere gitmişti. Fenerbahçe’nin attığı gol öncesi İrfan-Caner mücadelesinde hakem faulü kaçırdı bence. Kırmızı kart gösterilebilecek 2 faullük pozisyon Eyüpspor’u eksik bırakabilirdi. Fenerbahçe’nin atak yönü genelde Kostic’in olduğu sol kanatta yoğunlaşmıştı. Samuel bu sezon hızı azalmış rüzgâr gibi. Esemiyor. Form düzeyi hiç iyi değil. Fred neden etkisini kaybetti diye sormadan edemiyorum kendi kendime.
Szymanski koşuyor, basıyor ama sonuca etki edecek en önemli konuya uzak kalıyor, o konu da gol atmak. Son 20 dakikaya girilirken Mourinho kazanma riskini iyice aldı. Dzeko ve En Nesyri ile çift santrfora dönmüştü. Planı, Maximin ve Tadic ile hava koridoru oluşturmaktı.
Ahmed Kutucu böyle etkili oynamaya devam ederse transfer ayının en çok konuşulan isimlerinden biri olamaya aday gözüküyor. Böyle risk alınan bir oyun anlayışında ani atak yeme ihtimaliniz yükselir.
Tadic artık çok çabuk yoruluyor. Cengiz Ünder eğer sağlıklı ise daha önce oyuna girebilirdi.
Fenerbahçe’nin puan kaybına hiç tahammülü yoktu. Baskıyı maçın başında yapacaksın çünkü kaybedecek bir şeyin yok. Risk almak zorundasın. Bu puan kaybı ilerde üzer Fenerbahçe’yi."
Ercan Taner,12,2024,Son saniyede gelen galibiyet,"Büyük maçlarda rakiplerden birinin kötü durumda olması, sezonda hiç iyi gitmiyor olması, o maçların ev sahibi tarafından kolay kazanılacağı anlamına gelmez. Öyleydi dün akşam. Galatasaray iyi başlamıştı ama Trabzonspor cevap veri yordu ataklara. Belli olmuştu, maç, gollü geçecekti.
Yunus yine sahnedeydi. Mertens’e yaptığı asist ve attığı nefis gol ile tribünleri ayağa kaldırmıştı. Yunus sanki milyonlarca Euro ve rilmiş yeni bir transfer gibi oynuyor bu sene. Formunun zirvesinde... Dün gece kariyerinin en kötü maçlarından birini yaşadı Abdülkerim. Ozan’a vurdurduğu kafa ve Banza’ya kaptırdığı top büyük hatalardı. Trabzonspor yine Ozan ile öne geçti ama sakin kalamadı.
Batshuayi’nin penaltısı ile geri dönmüştü Galatasaray. Ev sahibinin dinamizmi ve mücadele gücü yine iyiydi ama savunma hataları fazlaydı. Geçen sezona oranla daha kolay pozisyon veriyor Okan Buruk’un takımı. Torreria ve Sara yine ayakta kalan oyuncular olarak ön plana çıktılar. Osimhen ve Jakobs’un son 20 dakikada oyuna alınması tam hazır olmadıklarının net göstergesi oldu.
Barış dün akşam performansını pozitif kullanmak için olağanüstü gayret gösterdi. Berkan bu takım için elinden geleni yapıyor ama gerçek şu; kapasitesi buna bir yere kadar izin veriyor. Sallai hücum bölgesinde topla buluştuğunda rakip savunmanın dengesini sarsabilen stilini fazla kullanamadı. Trabzonspor bu maça çok iyi hazırlanmış.
Ellerine gelen büyük avantajı kullanamadı Şenol Güneş’in öğrencileri. Dün akşam bu sezonun en zevkli maçlarından birini izledik. Temponun yüksekliği çoğu zaman bizim ligin üstündeydi. Abdülkerim uzatma anların da önlediği gol pozisyonu ile bir anlamda taraftarından özür diledi. Yalnız Galatasaray çok kolay pozis yonlar veriyor ve kolay goller yiyor. Batshuayi’nin direkten dönen şutu gol sinyaliydi sanki. Sara, Batshuayi’nin kafasına gönderdi serbest vuruşta ama Ali, topu kendi kalesine yolladı ve Galatasaray 3 altın puan kazandı."
Ercan Taner,12,2024,Oyunun tadı yok,"Mourinho’nun stoper arayışı ve denemeleri devam ediyor. Bir ilk daha denedi dün akşam. Becao ve Çağlar savunmanın ortasında başladı. Ligin ilk yarısı bitiyor ve şampiyonluk mücadelesi veren bir takımda stoper arayışlarının devam etmesi oldukça enteresan. Samet’in taraftar gözünde aforoz edilmesi, Djiku’nun olmaması derken başka çare yoktu mecburen. 
İlk yarının ortasına kadar golü arayan ama etkili olamayan Fenerbahçe, sonrasında oyunun tamamen hakimi oldu. Başakşehir bir ara otobüsü bile park etmişti ceza sahası çevresine. Böyle sıkışık bir defans anlayışına karşı Dzeko gibi bir ustanın mükemmel vuruşu çok iyi yere gitti. Fark daha da artabilirdi ilk devre. 
Başakşehir sanki hücum oynamayı unutmuştu. Hiç şut atamadılar. Pozisyona bile girmeden devre bitmişti onlar için. Ba, Dzeko’ya niye kafa attı? Opoku ve Deniz’in aşırı sinirli davranışlarını çözmek de zordu. Bir kırmızı gördüler. Devre bitmese 2 kırmızı kart daha çıkabilirdi. 
Oğuz’un tam takıma adapte olurken sakatlanması hiç iyi olmadı. Sahanın sessiz oyuncularından biri Szymanski’ydi. İrfan Can iyi çalıştı sonra etkisini kaybetti. 
Ferdi’nin ayrılması ile onun kalitesinde sol kanat bulmak ve taraftara beğendirmek kolay değil. Kostic açısını bulunca topu ceza sahasına kesiyor ama Ferdi’nin dinamizmi ve coşkusu ile ilgisi yok kendisinin. Göstere göstere gelen Başakşehir atağını karşılayan Fenerbahçe savunması, Piatek’in dokunuşuna teslim oldu. Konuk takım 59. dakikada ilk şutuyla golü bulurken yenen golde en önemli sorumlu Becao’ydu. 
Gol kriz yaratmıştı Kadıköy’de. Fenerbahçeli oyuncular sakinliklerini kaybeder gibi olmuşlardı. En-Nesyri, problemli dakikaları kafa golleriyle bitirdi. Becao’nun sakatlığı stoper problemini ilerleyen haftalarda iyice ortaya çıkarabilir. Fenerbahçe’nin futbolu adına soru işaretleriyle dolu bir galibiyet oldu."
Ercan Taner,12,2024,Beşiktaş'ın durumu hiç iyi değil,"Deplasmanda Gedson ile öne geçmek büyük avantajdı. Dayanamadı ama Beşiktaş. Sağ tarafta Svensson ve Onur organize olamadılar. Bölge koridor oldu ilk yarının sonuna doğru.
Al Musrati’yi hâlâ çözmeye çalışıyorum. Savunma yönü zayıf. Temaslı oyundan çoğu zaman kaçınıyor. Topla buluşunca genel ortalaması kısa yan paslar. Onun çok  iyi uzun paslar atması gerekirken bu kadar pasif görünmesi takımı eksik oynatıyor. Zaynutdinov ilk yarı elinden
geleni yaptı. En azından kendini hazır tutmuş. Rafa Silva kanat bölgesinde forvet arkasında olduğu gibi etkili değil. Kaleye uzak kalınca tehli- keli ataklardan çok uzaklaşıyor.
Semih, dün akşam orta saha oyuncuları forvete uzak kalınca ilk devre kayboldu. Savunma yine duran topları karşılamada sınıfta kaldı. Yenilen iki golde de yine bireysel hatalar ön plana çıkmıştı. Ceza sahasının içine Bodo takımı çok rahat geliyordu. Takım savunması nasıl düzelecek, gerçekten bilmiyorum.
Ndour kesinlikle Beşiktaş takımının oyuncusu değil. Elde bir şey olmayınca mecburen şans bulan bir futbolcu. Beşiktaş’ın birinci bölgesine etkili pres girişimleri yapan Norveç takımı topları çok kolay almaya başladı 2. yarı... Böyle takımlara karşı pas yüzdesinin artırılması ve çabuk atak başlata- bilmek büyük önem taşır. Yoksa pozisyona bile girmekte zorlanırsınız.
Gedson Fernandes’in iyice yorulup oyundan düşmesiyle takımın hücum gücü hiç kalmamıştı. Bu maçtan puan çıkması, bu zayıf oyunla imkansızdı. Beşik- taş’a iyi pres yapan takımlar kolay kaybetmez. Takımın durumu hiç ama hiç iyi değil. Dün akşam, sezon başı yapılan yanlış kadro planlamasının sonuçlarını bir kez daha yaşadık."
Ercan Taner,12,2024,Zirvede tek başına!,"Bizim ligde kült deplasmandır Sivas. Deplasman takımları özellikle büyük maçlarda zorlu dakikalar yaşarlar orada. Galatasaray tam tersine iyi başladı maça. Savunma orta saha çizgisine yakındı ve oyun hücum yönünden Sivasspor yarı sahasındaydı.
Ligin final maçların dan biriydi ve 3 puan demek zirvede rahat olmak anlamına geliyordu Okan Buruk için. Böyle maçlarda kritik bireysel hatalar sizi bir anda çok üzebilir. Metehan takıma alışma sürecinde. Bunu Okan Buruk da biliyor. ‘Genç savunmacılar hata yapabilir’ gerçeği yine yaşandı. Kırmızı kart mutlaka Galatasaray’da psikolojik etki yapacaktı.
Rodrigues’in golüyle avantajı yakalamıştı Sivasspor. Mütevazı kadroya sahip olan Ana dolu takımları için kaleciler büyük önem taşır. Nikolic, Yunus’un zayıf şutunda ve Galatasaray’ın kazandığı penaltıda yaptığı büyük hatalarla başroldeydi. Osimhen Galatasaray’ı öne geçirirken maçta moral üstünlüğü de lidere geçmiş oluyordu. Bülent Uygun’un beşli savunması çare olmamıştı. Okan Buruk üçlü defans bloğunda ısrar ediyor. Zaman onu belki haklı çıkaracak yalnız takım çok kolay pozisyon veriyor. Berkan defansif anlayışta çok yeterli değil. Sallai oynadığı bölgede iş yapamadı.
Tek başına olan Davinson Sanchez çok zorlandı bu yüzden. Üstünlük sonuca yansıyınca eksik oynamanız dezavantaj olmaz. Barış Alper çok usta işi bir gol attı. Dün Gabriel Sara ve Torreira sanki iki kişilik oynadılar. Sara’nın oyun aklı ve kadife ayakları ile Torreira’nın turbo ciğer yapısı 10 kişi kalmanın handikabını yaşamaya müsaade etmemişti. Galatasaraylı oyuncular bu maçta alınacak 3 puanın kendilerine neler kazandıracağının bilincindeydiler ve hırsla mücadele ettiler.
Son dakikalarda Bekir Böke’nin attığı gol Sivasspor’a yetemezdi. Manaj’ın Barış’a yaptığı hareket net kırmızıydı. VAR uyarısına rağmen verilmedi. Osimhen’in sakat lığı ciddiye benzemiyor. Ciddi bir sakatlık hücumda büyük bir sıkıntı yaşatır. Bu maçın başka bir getirisi daha oldu, o da psikolojik üstünlük!"
Ercan Taner,12,2024,Kartallar yüksek uçar,"Serdar Topraktepe önce takım savunması düşüncesini sahaya yansıtmak istemişti. İkili mücadelelerde temaslı oyun ve kanat beklerinin hücuma fazla çıkmaması ile ‘Önce güvenlik’ diyordu Beşiktaş. Hücumda amaç çabuk atak fırsatı yakalamaktı. Rafa Silva gibi kalitesi üst düzey bir oyuncu Livakovic ile karşı karşıya kaldığı an golü atsa maçın gidişatı çok farklı olabilirdi. Her şeye rağmen kanatların hücum aklı ve temposu çok eksik gözüktü.
Rashica savunmaya yardıma geliyor tabii ama ondan asıl beklenen kanat forvet olarak adam eksiltmesi, yapacağı olumlu ortalar ve tehlikeli şut girişimleri. Maçın ilk yarısında çoğunlukla ikinci bölge futbolu izledik iki takımdan da. Geçiş hücumlarına pek izin yoktu. Dzeko dün akşam maçın kaderini değiştirebilirdi. Çok önemli 2 pozisyonda kaleyi bulamadı.
Fred ikinci yarı temposunu artırırken, Salih yaptığı 2 top kaybı dışında orta alanda olumlu işler yaptı. Immobile’ye konfor sağlamazsanız ondan yüksek verim alma ihtimaliniz çok düşer. Görüntü uzun süre böyle devam etti. Yalnız kalmıştı yine İtalyan santrfor.  Beşiktaş’ın tempoyu fazla yükseltmeme stratejisi ikinci yarının büyük bölümünde de sürdü.
Maximin ve Dzeko ikinci devre etkinliklerini iyice kaybettiler. Tayyip Talha’nın performansı iyi giderken, yine sakatlanması onun adına büyük şanssızlık oldu. Oxlade-Chamberlain geçen hafta oynanan Hatayspor maçında oynadığı son bölümde hazır olduğunu göstermişti. Immobile’ye attığı usta işi pas ağlara giderken, Fenerbahçe savunmasında herkes birbirine bakıyordu.
Samuel ve İrfan Can baştan ilk 11 başlasa sanki daha etkili gözü- kebilirdi Fenerbahçe. Mourinho daha iyi bilir tabii. Derbilerin tarihindeki gerçek yine ortaya çıkmıştı. Favori olan genellikle kaybeder. Bu galibiyetin en önemli mimarı takımını maça çok iyi hazırlayan Serdar Topraktepe oldu. Tadic ve En-Nesyri’nin direkten dönen topları mağlubiyeti Fenerbahçe’ye getirmişti. Beşiktaş, dün akşam kâbus defterini kapattı."
Ercan Taner,12,2024,Bomboş maç,"Sezon başladığında ‘Salih bu takımda oynar’ diye düşünüyordum. ‘Müthiş transfer, şöyle şöyle kaçar, sahanın her yerinde görev yapar’ algısıyla Beşiktaş’a transfer edilen Joao Mario’ya bu kadar tahammül etmek, büyük başarıydı. Onana bile forma şansı buldu. Bu sene daha farklı demişti Bronckhorst. Bitik Onana’yı bile bize başka gözlükle anlatmıştı. Sonuç sıfır tabii ki. Salih bu kadar çok yedek kulübesinde kalmamalıydı. Bu durumun forma adaleti ile bağdaşmadığı açıktı. Salih mükemmel bir oyuncu değil ama Joao Mario ve Onana’dan formayı daha fazla hak ediyor.
Dün Svensson’un olduğu bölge koridor oldu zaman zaman.
Emirhan böyle hatalara devam ederse işi zora girer.
Görkem takımını öne geçirirken yine bireysel savunma hatası ön plana çıkmıştı Beşiktaş takımında.
Immobile, attığı kafa golüyle takımın bozulan moralini tekrar yerine getirdi.
Rashica’da son durum aynı. Pasları isabetsiz, orta yapamıyor, şut desen yok, bire birde adam geçemiyor. Dün maç başlamadan önce serum tedavisi görmüş. Geçmiş olsun ama Maccabi maçında zaten bitikti.
Bir takım teknik direktör değişikliğinde kısa süreli olumlu reaksiyon gösterebilir. Mersin’de dün öyle anlar yaşadık ki takımın bunu yapmaya bile hali yoktu. Maçın son 10 dakikasında biraz kıpırdadı Beşiktaş. Pozisyonlar oluştu ama takım istenilen reaksiyonu yine göstermiyordu. Kayıp bir sezonu daha izlemenin üzüntüsünü yaşayacak Beşiktaş taraftarları. Takımın işi inanılmaz zor."
Ercan Taner,12,2024,Atamayana atarlar gerçeği,"Maçın hemen başında Emre Akbaba golü atınca uzun süre tek taraflı bir maç izlemeye başladık. Üçlü savunma anlayışında rakibin kanat forvetleri süratli olursa dengesiz yakalanabilirsiniz. Halil golü Emre’ye attırırken, süratini ve oyun görüşünü çok iyi kullanmıştı. 
‘Tecrübe başka bir şey’ dedirtti gol pasını verirken...…
Sonrası oyuna hükmeden Galatasaray’ın bir türlü beraberlik golüne ulaşamadığını gördük. 45 dakikada Eyüpspor’a soğuk ter döktüren 3 karambol ve 2 tanede direkten dönen top, golü getirmemişti. 
Şu ana kadar ligimizde duran topları en tehlikeli kullanan takım Galatasaray. Rakip kim olursa olsun, bu topları karşılamada 
zorlanıyor. Oyunu geriye yaslanıp neredeyse ceza sahası içinde kabul 
edersen golü yersin, futbolun gerçeği bu. 
Eyüpspor ‘devreyi önde bitirelim’ heyecanına yenik düşmüştü. Barış’ın attığı şutun kalabalık savunmayı geçip ağlara gitmesi için ‘top istedi’ deyimini kullanmak doğru olur kanaatimce.
Abdülkerim’in sakatlığı uzarsa önümüzdeki maçlar için defans dengesi zorlanır. 

İlk devrenin durgun oyuncusu Sallai, devre başlar başlamaz golü attı. Gabriel Sara’nın ayak bilekleri topa resmen şekil veriyor. Uzun süredir böyle kadife ayaklı bir orta saha izlemedim ligimizde. Serbest vuruşları mükemmel kullanırken, ceza sahası içinde uygun durumdaki arkadaşlarına verdiği paslar yerinde ve etkileyici. 
Öne geçtikten sonra farkı artırmak için pozisyonlar bulduğun an atacaksın, yoksa üzülürsün. Ampem ayağının dışıyla rahat bir gol 
attı. Hiçbir zaman ‘maçı kazandım’ duygusuna kapılmayacaksın.
Şunu söylemek isterim: Genç hakemlerin cesaretli olanı iş yapar. Davinson’un dün akşamki kartlık hareketleri nasıl görülmedi, anlamadım. VAR odası ve hakem, Mertens-Ampem pozisyonunu

tekrar izlesinler. Bakalım ne karar verecekler? Eyüp kalecisi Berke, dün akşam puanı alan eldiven olarak hatırlanacak. 
Bu kadar fazla olan maç trafiğinde puan kayıpları olması doğal. Yalnız bu kadar pozisyona girip atamamak düşündürücü."
Ercan Taner,12,2024,Gerçekler saklanamaz,"Samet Aybaba, iki gün önce bu söylediklerinin büyük çoğunluğundan bana bahsetmişti. Olayın vahim olduğunu biliyordum ama bu kadar kötü bir organizasyon olacağını tahmin etmiyordum. “Şu oyuncuları almayalım” diyerek tek tek isimlerini verdi. “Bunlardan Beşiktaş’a fayda gelmez” değerlendirmesini kulübün bir numarasına söyleyip, dediklerinin buna rağmen yapılmaması, sadece ve sadece 1903’te kurulmuş bir kulübe zarar verir.
Kim ödeyecek bunun bedelini? Sokakta Beşiktaş’a gönül vermiş binlerce taraftar bile “Bu takıma kanat forvet lazım. Immobile’nin yedeği yok, savunmaya bütün Avrupa’da tanınmış oyuncu gerekiyor” diye konuşurken, sıradan oyuncuların ve Beşiktaş’a hiç fayda sağlamayacak isimlerin transfer edilmesi bu kulübe yazık etmektir.
Joao Mario, zaten futbolu bırakmış görüntüsüyle oynuyor. Böyle bir oyuncu alınır mı? Samet Aybaba’nın bu transferden sonra küplere bindiğine eminim. Uduokhai’nin zaten bu takımın oyuncusu olmadığını daha transfer edildiğinde yorumlayıp, konuşmuştuk. Samet Aybaba’nın onayladığı Immobile ve Rafa Silva dışında bütün transferler başarısızdı, kendisine katılıyorum.
Bu saatten sonra yeniden yapılanma şart. Kalan 6 aylık sürede kesinlikle pahalı transferler yapılmaması lazım. Bu, kulübü daha da zor durumlara sokar. “Beşiktaş Beşiktaşlılarındır. Beşiktaş’ı Beşiktaşlılar yönetecek” sloganı kâğıtta kalmamalı. Beşiktaş, Türkiye’nin değeridir. Bu kulübü yönetecek herkes kendine gelsin. Samet Aybaba’nın vurguladığı bu ve ben de kendisine katılıyorum. İyi ki böyle açıklamalar yaptı. Gördüğünüz gibi cesaretli birisi çıkar konuşur ve siz de hatalı davranışlarınız ve yönetiminizle hatırlanırsınız."
