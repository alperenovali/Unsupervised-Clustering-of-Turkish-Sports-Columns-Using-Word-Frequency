Yazar,Ay,Sene,Baslik,Paragraf
Alper Mert,1,2024,Dayı raconu kesti,"Futbolcu vardır, lider vardır, ikisi birlikte olduğu zaman ortaya keyif veren bir hikaye çıkar. Kerem Demirbay, Ümraniyespor karşısında böyle bir periyodun ateşini yaktı. Ümraniyespor’un, Barış Alper Yılmaz’ın kendi kalesini attığı golle yaşattığı şokun atlatılmasında Kerem Demirbay büyük sorumluluk aldı. Lider duruşu ve pas alışverişlerindeki patronluğu Galatasaray adına kabusu başlamadan sona erdirdi. Oyunda kaldığı 62 dakikaya 3 asist ve birçok tehlikeli şut denemesi sığdıran Kerem bana göre Galatasaray’ın kaptanlık yolunda hızla ilerliyor. Son haftalarda sonradan bulduğu şansları iyi değerlendiren Eyüp Aydın ilk 11’de kalıcı olma yolunda emin adımlar atıyor. Berkan Kutlu geri dönüşü sonrası 11’deki ilk maçında, rotasyon topçusu olmasının üzerine henüz koyamadığını gösterdi. Tete gol atmasına rağmen beklentilerin çok gerisinde. Barış Alper Yılmaz’a helal olsun yine yorulmadan savaştı. Kendi kalesine attı, rakip kaleye attı, aslanlar gibi mücadele etti.
Tete üzerine oyunun son bölümünde şans bulan yıldızlardan Ndombele ve Zaha’yı izledikçe Okan Buruk’a sabır diliyorum. Ne kariyerlerinin ne de maliyetlerinin karşılığı kesinlikle böyle bir performans olmamalı. Kriz bezirganlarına kötü bir haberim var, Galatasaray’da, Ümraniye galibiyeti ile toparlanma süreci başlar!"
Alper Mert,1,2024,İsyan etmek zorundasınız,"Yıldız olan farkını ortaya koyar diyoruz. Teknik direktörü, yönetimi, taraftarı sabır gösteriyor. Sahadaki sözde yıldızın umurunda değil! Zaha, Tete, Ndombele karşınızda Real Madrid mi var beyler? Sivas’a, Kayseri’ye karşı oynayamayacaksanız kime karşı oynayacaksınız? Kamyonla para alacaksınız bir de sizin hazır olmanızı mı bekleyecek bu taraftar? Ndombele ikili mücadele lideriymiş, Zaha dripling yapıyormuş, Tete topla muhteşemmiş dalga mı geçiyorsunuz? Üçünün maliyetine millet takım kuruyor. Bırakın masal anlatmayı. Sakat İcardi’nin tatili bitmez, kadroda olanın formu bir türlü tutmaz. Galatasaray armasının temsili bu kadar rahatlığı kaldırmaz.
Galatasaray takımı Mertens olmasa rakip sahada resmen yok. Eleştirdiğimiz Kerem Aktürkoğlu yok, rakip sahada baskı yok. Okan Hoca artık bırak bu geçmişine yatırım yapılmış adamları, gençlere şans ver. Kendini ispatlama isteği, heyecanı olan evlatları oynat. Son dakika penaltısı olmasa bize bu oyunu nasıl anlatacaktın hocam. Galatasaray’dan bahsediyoruz, kişilerin keyfine göre hareket edilecek bir durum yok.
Galatasaray toparlanmak, isyan etmek zorundadır. Kayseri’ye karşı kazanmak için son dakika penaltısı beklenmez. Galatasaray, Kayserispor gibi bir takıma karşı çıkar sahada ezer, farkını atar, keyfine bakar. Galatasaray takımı sahada armanın hakkını verecek, tribünü ateşleyecek bu organizasyonun sonu şampiyonluk olacak. Bu oyun kalitesi yukarıya çıkmak zorunda."
Alper Mert,1,2024,Yıldız dediğin parlar,"Maçın skorunu Sivasspor’un oynatmama taktiği ve Zorbay Küçük’ün, Galatasaray’a karşı cesareti belirledi. Sivasspor ceza sahasındaki ele, kola kör olan Sayın Küçük, sarı-kırmızı renklere full konsantreydi. Sayın Küçük 2 penaltıyı yiyecek kadar cesurdu! Başkan Dursun Özbek ve yönetiminin özellikle TFF’nin Süper Kupa skandalı sonrası yaşadığı suskunlukta hakemlerin hata özgüvenini arttırmış gibi duruyor. Gecenin sonunda hakemin bir penaltı bir kırmızı kartı tabii ki kötü oyunun bahanesi olamaz.
1-0’la geçilen ilk devrenin ardından rakibi açılır Galatasaray sahaya hakim olur dedik ama olmadı. Galatasaray’ın eksikleri gün geçtikçe artarken bu durumu fırsata çevirme şansını elinde bulunduran oyunculardan Nelsson ve Kerem Demirbay dışında farkındalık yaratan başka isim göremedik. Bir defa şunu kabul edelim ki; Kulübede oturan, sahada yürüyen yıldıza Galatasaray’ın ihtiyacı yok! İcardi yoksa kalite düşmesin diye alınan Zaha ne zaman bu etkiyi yaratacak gerçekten merak ediyorum. Ya da Ndombele ne zaman Torreira kadar faydalı işler yapacak? Yıldız payını alan yıldız etkisini gösterecek ve parlayacak.
Zaha, Ndombele hazır olacak diye beklemektense gençlere şans verip, onlara sabır göstermeyi tercih ederim. 1-1 moral bozar ama ayar bozmaz Galatasaray yine şampiyon olur. Ancak tek şartla, rehabilite olamayanlarla yollar ayrılmalı."
Alper Mert,1,2024,3 gollü uyarı,"Konyaspor karşısında 3 gollü galibiyet değerli bir sonuç ancak oyunun geneli daha iyi olmalıydı. İcardi, Torreira ve Boey’nin yokluğu önemli ama rakip de Bayern Münih değil! Şampiyonlar Ligi’nde fark yaratsın diye alınan oyuncular Süper Lig’de biraz daha etkili olmalılar.
Abdülkerim’e gerçekten helal olsun. Tarihi işler yapıyor. Kerem Demirbay asistini yaptı, orta sahanın yükünü omuzladı. Ndombele ise kazandığı ikili mücadelelerle dikkat çekerken şimdiye kadar daha üst seviyeye çıkmalıydı. Eyüp Aydın şans bulmalı. Zaha takımdan ayrı tek başına bir şeyler yapmaya çalışıyor. Attığı gole rağmen takım oyununa katkısı çok düşük. Kaan Ayhan, Boey’in yokluğunda sağ bekte faydalı işler yaptı. Tete için hala umut var. Konyaspor’un 18 yaşındaki kalecisi Deniz ilk Süper Lig maçında ortaya koyduğu performansla, “Gençlere güvenin” mesajını verdi.
Galatasaray yönetiminin geçmişine yatırım yaptığı yıldızların neredeyse tamamı hayal kırıklığı yaratmaya devam ediyor. Hem cebe hem sahaya fayda analizi doğru şekilde yapılıp transfer planlaması gözden geçirilmeli. Okan Buruk’un takımının yıldızdan çok asker karakterli savaşçı oyunculara ihtiyacı var. 3-0’lık galibiyetin yanında transfer mesajları çok iyi irdelenmeli."
Alper Mert,2,2024,İstifa et Büyükekşi!,"Sonda söyleyeceğimi başta söyleyeceğim çünkü ülke futbolu kimsenin oyun alanı değil. Yetti artık senin eyyam dolu yönetimin, yetti artık senin saçma sapan hakem işlerin. Galatasaray’ın senin gaz alma işlerine ihtiyacı yok. Galatasaray yıllardır çıkıyor hakkıyla kazanıyor ya da kaybediyor. Yok lobi gücüymüş, yok derin Galatasaray bunların hepsi başarısızlıkla tarih yazanların cambaza bak işleri! İstifa et Mehmet Büyükekşi!
Sergen Yalçın oyunu çirkinleştirmeden açık bir oyun oynattı. Okan Buruk’un takımı ise beklediğimiz oyun kalitesinin gerisinde kaldı. Maçın ilk penaltısı bana göre ağır bir karardı. Pozisyonda penaltı verilmese çoğu Galatasaraylı bunu sorgulamazdı. Ancak TFF koltuğuna yapışan Mehmet Büyükekşi’nin yönetim zihniyetine yakışan bir şekilde bazı maçlar da görmeye alışık olduğumuz bir penaltı kararı ile karşı karşıya kaldık. Sonuçta Galatasaraylı taraftarlar, “Bizim böyle penaltılara ihtiyacımız yok” söyleminde bulunarak dik bir duruş sergilediler. Herkese örnek olsun diyeceğim ama bu futbol ortamında gerçekten çok zor!
Takım sahada kazanırken Dursun Özbek yönetimi yazılı açıklamalar dışında daha net duruş sergilemeli. Beşiktaş derbisi öncesi lider kazandı, şampiyonluk yürüyüşüne devam etti. Algı senaristleri için mesai devam ediyor."
Alper Mert,2,2024,Hayal kırıklığı,"Galatasaray 3-2’lik maçın rövanşında deplasmanda Sparta Prag karşısında zoru başardı, elendi! Orijinal beklerle oynamamak ilk defa bu denli dert oldu. Maçın hemen başında Preciado’nun ayağından gelen golde Köhn gibi asli görevi sol bek olan bir oyuncunun olmaması büyük etkendi. Aynı şekilde sağ bekte gördüğü kırmızı kartla ikinci golün önünü açan Kaan Ayhan’ın yerine Aurier olsa farklı bir tablo ortaya çıkardı.
Ancak Hakem Taylor’ın, Kaan’a gösterdiği karttaki cesaretini rakibe vermediği net kartlarda göremedik. Galatasaray rekabetini anlamsız yerlere çeken, ülke futbolu adına temsil yetkisi bulunan bazı başkanların eksik Avrupa lobisinin eseri Türk takımlarının kolay şekilde harcanmasına sebep oluyor. İkinci yarıda turu kaybettiren iki gol de Muslera’nın kurtarabileceği pozisyonlardı.
70. dakikadan itibaren 10 kişi oynamanın yanı sıra hayal kırıklığı olarak sona eren Avrupa serüveninde bek takviyelerinde geç kalınmasının, Davinson Sanchez ve Kerem Demirbay dışında transferlerin tam anlamıyla fiyaskoyla sonuçlanmasının büyük etkisi var. İcardi ile aynı futbol dilini konuşacak kalitede iki isim olsaydı Avrupa’dan elenmeyi geçtim yeni bir tarih yazma şansı ortaya çıkardı. Galatasaray’ın elenebilirdi ama 4-1’lik skor tarihi bir ayıp oldu!"
Alper Mert,2,2024,Komediye gerek yok,"Galatasaray gününde olsun zaman, mekan, zemin fark etmiyor. Prag yorgunluğunun üzerine Eryaman’ın ağır zemini eklenince, “Galatasaray puan kaybeder” beklentisindekiler yine hayal kırıklığına uğradı.
Okan Buruk büyük bir riskle Prag rövanşını düşünerek Torreira’yı yedek bıraktı. Ortaya konan futbol ve farklı galibiyet, “Torreira yoksa orta saha çöker” görüşünü de tarihe gömdü. Berkan ve Kerem Demirbay orta sahası dirençli, üretken görüntüsüyle hocasına güven verdi. Berkan ve Sanchez’in yer değişikliği planının sonu golle sonuçlandı. Sahanın komutanı yine mutsuz İcardi oldu! Barış Alper’in önünde Tete de uzun bir aradan sonra keyif verdi.
Ankaragücü’nde Kazımcan’ın performansı Galatasaray’da neden oynayamadığının ispatıydı. İkinci yarıda oyundan çıkan genç oyuncu başkalarına yeni malzeme oldu. Fenerbahçe’nin efsanesi Emre Belözoğlu’nun çalıştırdığı bir takım üzerinden yine komplo teorileri üretildi. Kendi efsanesine güvenmeyenler gerçekten ayıp ediyor. Her galibiyetine bahane bulanlara göre Galatasaray’ın 200 milyon Euro’luk takımla normal şartlarda maç kazanma şansı yok(!) Bu komik düşüncedekiler sezon sonunda gerçeklerle yüzleştiklerinde ne konuşacaklar çok merak ediyorum. Bu görüşte olanlar varken komedyenlere gerek yok."
Alper Mert,2,2024,Prag'da turlar,"Galatasaray zoru seviyor. Bu gerçeği tarih yazıyor. Kolay galibiyetler, olası zaferler Galatasaray’a çok fazla zevk vermiyor. Son dakika Kral İcardi’nin golü belki de turu getirdi.
Sparta Prag karşısında da kolayı zor yaparak aslında yeni bir tarih yazma fırsatını ele geçirdi. Gönlümüz tabii ki Ali Sami Yen’de daha farklı bir skor alınmasındaydı. Ancak Okan Buruk’un kazanan takımı bu defa kolay goller yedi. Maçın yüzde 80’lik bölümü Sparta Prag kalesinde oynanırken yapılan basit hatalar 3-2’lik skoru ortaya çıkardı. İcardi’nin komutanlığında, Torreira, Kerem Demirbay ve Mertens’in kaliteleriyle orta sahada kurdukları hakimiyetle aslında maçın hakkı çok daha farklı bir skordu.
İspanyol hakem Hernandez’in, Barış Alper’in penaltı kokan pozisyonunu es geçmesi Avrupa’da ülkemize karşı verilen çifte standart kararların bir devamı oldu. Ancak başka bir gerçek de Galatasaray beksizliğinin cezasını Prag karşısında çekmesi oldu. Boey gitmemiş olsa ya da Aurier ile Köhn ilk 11’de olsaydı Prag kanatlardan bu kadar etkili gelemezdi. Okan Buruk defans kurgusunu yeniden elden geçirir, Galatasaray bu Prag’ı evinde de yener ve turu geçer. Türkiye’nin gururu yine gereğini yapacak, tarih yazmaya devam edecek."
Alper Mert,2,2024,Mertens ateşi yaktı,"Galatasaray mesaj veren bir takımdır. Sahadaki oyunu Galatasaray gözüyle okuyanlar gelecekle ilgili mesajları çok net şekilde alırlar. Rakip kim olursa olsun, sonuç olumlu ya da olumsuz olsun Galatasaray’ın oyunu sarı-kırmızılı kalplere dokunur. Başakşehir karşısında Galatasaray’da mesaj verme sorumluluğunu Mertens’e aitti. Şampiyonluk inancını, şampiyonluk coşkusunu Belçikalı yıldız, taraftarlarına fazlasıyla hissettirdi. Kadro kalitesi anlamında ligin üst düzey takımları arasında yer alan Başakşehir’i sahasına hapseden Galatasaray rakip sahada adeta kamp kurdu.
Tartışmasının sezonun en iyi ismi olan Barış Alper yine sahnedeydi. Kerem Aktürkoğlu kendisinden beklenenden uzak bir performans sergilerken yaşadığı sakatlıkla oyunu yarıda bırakmak zorunda kaldı. Son dönemde mental anlamda oldukça yorulan Kerem’in dinlenmesi belki de ona çok iyi gelecek.
 Defans kurgusunda Abdülkerim’in eksikliği fazlasıyla hissedilirken üzerine Nelsson’u oyundan çıkaran sakatlık sonrası Kaan’ın geçici de olsa yaşadığı problem tedirgin etti.  Defansta yaşanan bu talihsizlikler Okan Buruk’un şapkadan yeni bir tavşan çıkarma zorunluluğunu doğurabilir.
İcardi sakatlık sonrası hala istenen seviyeye ulaşamadı. Mertens’in isteği hırsı Zaha, İcardi ve Tete üçlüsüne bulaşırsa şampiyonluk tuşuna basılmış diyebiliriz. Çünkü Mertens dün gece ateşi yaktı!"
Alper Mert,2,2024,Kısmeti tepenler,"Galatasaray gibi büyük bir takımda oynamak herkese nasip olmaz. Bu şansı bulan en iyi şekilde değerlendirmeli. Galatasaray’ın, Bandırmaspor’u mağlup etmesi bazı oyuncuların eline geçen fırsatı iyi değerlendirdiğinin ispatı olamaz. Örneğin Halil Dervişoğlu, Ndombele, Kazımcan üçlüsü için her maç ayrı bir umutla sahaya bakıyoruz. Ama her umutlu bekleyiş yerini hayal kırıklığına bırakıyor. Halil tek forvet oynayamadı. Kanatlara kaydı yine olmadı. Forvet arkasında şans buluyor yine olmuyor. Bir başka olmayan, olamayan isim Ndombele. Beklediğimiz, istediğimiz Ndombele hala ortada yok. Galatasaray’a geldiği gün sol bek krizinin uzun yıllar bittiğini düşündüğümüz Kazımcan eline geçen hiçbir fırsatı değerlendiremiyor. Biraz oynasa belki de sol bek transferine gerek kalmayacak, hayatının şansını elde edecek. Ama o istek ve hırsa maalesef sahip değil.
Bu üç isim dışında gözümüz yeni transfer Vinicius’un üzerindeydi. Brezilyalı ilk maçında golü buldu. Eleştirenler sabırsızca davranıyor. Zaha takımdan bağımsız tek kişilik gösteri yapıyor. Tutarsa iyi iş çıkıyor yoksa üzüyor!
Bandırma karşısında Galatasaray 2 gol yemez. Yiyorsa vurdumduymazlık vardır. Genci şans bulduğunda sahayı rakibe dar etmeli, fırsat bulan tecrübelisi ezip geçmeli. Oyun kalitesi düşer, çıkar ama hırs ve istek eksik kalıyorsa bu durum taraftarı rahatsız eder."
Alper Mert,2,2024,Gövde gösterisi,"Boey gitti, Bakambu gitti, sol bek yok, Galatasaray transfer yapamıyor eleştirilerinin altında gidilen Samsun deplasmanında Okan Buruk’un takımı gövde gösterisi yaptı. Gidenler, gitmişti ama kalanlar Galatasaray armasının gücünü, hakkını vererek ortaya koydu.
İlk golde İcardi’nin ön direğe yaptığı koşu ve asistini Nelsson’un gole çevirmesi Florya’da derse iyi çalışıldığını gösterdi. Samsunspor gibi Süper Lig’in direnci yüksek bir takımına karşı ortaya konan futbol ve mücadele gücü, şampiyonluğa olan inancın eseriydi. Barış Alper Yılmaz ülke futbolunun mevcut isimlerinin içinde en önde gelen yıldızı olduğunu ispatladı.
Son dönemde olduğu gibi VAR körlüğü Samsun’da da devam etti. Penaltılar görülmedi. Bu alışkanlık kronik hale gelirse şampiyonluk yarışında adaletsizliğini doğurur. Altında kasıt aranmaya başlar. Hakemlerin algılarla baskı altına alınması sonucunda ortaya çıkan tedirginlikleri, komplo teorileriyle anlamsız yere çekilir.
Galatasaray için VAR körlüğü, takımın eksikleri sorun olmuyor. İnanmış bir grup işini hak ederek icra ederse karşısında kimse duramaz. Gelecek yeni transferleri de düşünürsek Galatasaray kalitesi Süper Lig’in üzerindedir. Bu kalite kendi içinde huzuru korursa şampiyon olmasını kimse engelleyemez."
Alper Mert,3,2024,Montella çok kızmış,"Montella istifa sorusuna çok kızmış! Avusturya’dan 6 gol yersen kimsenin seni alkışlamasını beklemeyeceksin. Adı üzerinde A Milli Takım hepimizin takımı. Ülke, bayrak temsili yapan bir takım başarısız sonuçlar alıyorsa bundan şikayet ederiz hatta bir adım ileri gideriz hesap bile sorarız. Bizim bayrağımızın olduğu yerde başarısız olmaya tahammülümüz yok.
Evet Montella kronik bir hale gelen umutsuzluğun üzerine umut olarak geldi. Kuntz döneminde yarışma kültüründen uzaklaşan, kendine özgü bir oyun karakteri olmayan takıma özgüven yükleyerek yeniden kazanmayı öğretti. İstifa söylemi için erken olabilir ama asla mantıksız değil. Macaristan’ın üzerine 6 gol yiyerek Avusturya’ya da kaybediyorsan ülkemin gazetecileri, vatandaşları mutsuz olup istifa sorusunu sorabilir. Montella kendini futbol tanrısı falan zannetmiyorsa eleştirinin olacağını, gerektiğinde istifa söylemleriyle karşılaşacağını çok iyi biliyordur.
Adana Demirspor’da tarih yazıp A Milli Takım’ın başına geçmediğini de hatırlatmak isterim. Ama Milli Takım’ın sorunu Montella’dan öte oyuncu tercihlerine karıştıkları iddia edilen yöneticiler! Riva’yı dört bir yandan saran siyaset destekli menajerler! Montella duruşu gazetecilere değil milli kadroda gurbetçi ve menajer kontenjanı açanlara göstersin!"
Alper Mert,3,2024,Devlet itibarı,"Futbol için olmaz denilen oldu devlet kurumuna resmen operasyon çekildi! TFF, kuruluşu, işleyişi TBMM tarafından 5894 sayılı kanunla belirlenmiş devlet temsili yapan kurumdur. Bu kurumun içindeki suç içeren olaylar ya da saha dışından içeriye sızma şeklindeki yapılanma organizasyonları devlete yapılan operasyonlardır.
Son olarak Süper Lig hakemleriyle MHK Danışmanı Hugh Dallas ve VAR’dan sorumlu Cem Satman’ın katıldığı toplantının kaydının sızdırılması ciddi bir istihbarat organizasyonunu da deşifre etmiş oldu. Yurtdışı merkezli bir hesaptan sızan görüntüde sadece Galatasaray-Antalyaspor maçındaki bir penaltı pozisyonu yer aldı. Hakem Abdulkadir Bitigen ile VAR Özgür Yankaya’ya yanlış karar verdikleri için fırça atan Dallas’ın başka maçlardaki pozisyonlar için neler konuştuğu kirli eller tarafından servis edilmedi! Geçen sezon meşhur, “Ofsaytımsı” kelimesinin geçtiği Sivas-Galatasaray maçı ile aynı haftaki G.Antep-Beşiktaş maçları dışında hiçbir VAR kaydının açıklanmaması operasyonuna bu defa kayıtların tamamını açıklayan TFF izin vermedi!
Devlet yetkisi ve koruması altındaki bir kurumunun toplantısından haberleşmenin kayda alınmasıyla gizliliğin ihlali suçu işlenmiş olup savcılık operasyonu şart olmuştur. Bu suçu kimin, kimlerle, ne şekilde organize olarak işlediği devlet itibarının korunması adına ortaya çıkarılmak zorundadır. Devletin itibarını hiçe sayarak organizasyon kuranlar devletin tokadını en sert şekilde yemelidir!"
Alper Mert,3,2024,Delikanlı gibi oynadılar,"Ne Fenerbahçe ne de Beşiktaş derbisi bu kadar keyifli değildi. Galatasaray karşısında futbol oynamak için sahaya çıkan bir rakip buldu. Kasımpaşa ve Galatasaray’ın arasındaki mücadele ortaya konan futbol kalitesiyle tam anlamıyla Beyoğlu derbisiydi.
Galatasaray karşısında dersine iyi çalışmış bir Kasımpaşa takımı vardı. Orta sahada yaptığı baskı ve mücadele Galatasaray’ın bütün dengesini bozdu. Ev sahibi ekibin mücadele gücünün üzerine Kerem Demirbay’ın baskı altında yaptığı hatalar ve diğer Kerem’in etkisiz oyunu Kasımpaşa’nın cesaretini arttırıp skor üretmesinin önünü açtı. Orta sahası düşen Galatasaray’ın kanatları Kerem, Zaha değişikliği ile işlemeye başladı. 3-2’lik şok sonrası Galatasaray penaltı ile oyuna yeniden tutundu. İcardi kaçırdığı penaltıyı attığı beraberlik golüyle telafi edince oyunun kaderi değişti.
3-3’lük skor sonrası 10 kişi kalan ve kulübesi büyük takımlara göre yetersiz olan Kasımpaşa oyundaki etkisini kaybetti. Bu dakikadan sonra kadro kalitesi Galatasaray’a galibiyeti getirdi. Ligin lideri karşında cesurca, korkmadan, delikanlı gibi bir futbol ortaya koyan Kasımpaşa’yı ve pes etmeden savaşan Galatasaray’ı tebrik ederim. Kasımpaşa galibiyeti yazılacak şampiyonluk hikâyesinde dönüm noktası olarak yerini alacaktır."
Alper Mert,3,2024,Şampiyonluk modu açıldı,"Bir armanın büyüklüğü kriz yönetiminde ve finallerde aldığı sonuçlarda belli olur. Galatasaray camiası hem kriz yönetiminde hem de finallerde büyüklüğünü fazlasıyla ortaya koyarak mutlu sona ulaşma konusunda oldukça tecrübeli. Kazanmayı bilen camiaya bir de Okan Buruk gibi ‘winner’ bir hoca eşlik edince ortaya Rizespor karşısındaki keyif veren futbol ortaya çıkıyor.
Şampiyonluk kupası kendisini hak edene ve en çok isteyene gelir. Takımını kupaya inandırmak, şampiyonluk motivasyonunu üst seviyeye çekmek Okan Buruk’un uzmanlık alanı desek abartmış olmayız. Çünkü bir takım inanmamış olsa böyle kritik haftalarda 6 gollü galibiyete bu kadar rahat ulaşamaz. Zaten Okan Buruk takımları her zaman geç form tutuyor, sonlara doğru şampiyonluk vitesine çıkıp hızını arttırıyor.
Galatasaray’ın her galibiyetini rakibe, hakeme bağlayanların sahadaki kaliteyle yüzleşmek zorunda kalacakları haftalar başladı. Berkan’dan stoper, Kaan’dan, Barış’tan bek çıkarıp bahane üretmeden bütün zorlukların üstesinden gelen Okan Hoca gerçekten alkışın büyüğünü hak ediyor.
Galatasaray şampiyonluk ‘mod’unu açtı. Olağanüstü bir durum yaşanmazsa bu yolun sonu zafer olur, kupa olur!"
Alper Mert,3,2024,Daha farklı olmalıydı,"Galatasaray, Beşiktaş’ı antrenman temposunda oynayarak mağlup etti. Sarı-kırmızılı oyuncular 1-0 önde başladıkları maçı idare ederek 90 dakikayı tamamladı. Henüz ikinci dakikada Beşiktaş kendi kalesine golü attı. Galatasaray’a sadece skoru korumak kaldı.
Derbi öncesi Zaha ve Oliveira’nın adına sakatlık konan krizleri olmasa Okan Buruk sahayı daha rahat şekilde organize edebilirdi. Beşiktaş cephesinde maçtan önce taraftarların ortaya koyduğu sinerji sahaya yansımamış. Özellikle Beşiktaş yönetimi için derbi sonrası milyonların verildiği Muçi ve Musrati yatırımı tartışılmaya başlayacaktır. Genel anlamda taraftarları için sezonun özür maçı futbolcuları çok etkilememiş. Bu durum Galatasaray’ın en büyük kozu oldu. Ancak haftalardır devam eden skoru koruma hastalığı derbide de kendisini gösterdi. Galatasaray takımı skoru korumak yerine rakip sahada baskıyı arttırarak devam ettirmiş olsaydı skor çok daha farklı bitirebilirdi.
Ancak tartışılacak oyun kalitesinden öte Galatasaray şampiyonluk yolunda altın değerinde bir galibiyet kazandı. Artık iyi oynamanın değil, “Nasıl oynarsan, oyna kazan” haftalarındayız. Galatasaray en stresli maçını kayıpsız geçti. Şampiyonluk yolunda psikolojik üstünlük tamamen Galatasaray’a geçti. Bundan sonra Fenerbahçe için stresli günler başlamış oldu."
Alper Mert,3,2024,Bunun adı ayıp!,"Şampiyonlar Ligi’nden elenirsin normal, Avrupa Ligi’nden elenirsin bir yere kadar normal ama Türkiye Kupası’ndan elenmek ayıptır! Karşında ligin orta sıra takımlarından Karagümrük var. Sahaya yıldız diye aldığın Tete ve Zaha ile çıkmışsın, ortada yıldız performansı olmadığı gibi vasatın bir tık üzerinde bile fayda yok! Tete, Zaha, Ndombele ve Ziyech gibi hayal kırıklığı yaratan transferleri uzun süredir hatırlamıyorum. Keşke bir şans olsa ilk uçakla yollanabilseler.
Okan Buruk, Zaha oynasın diye kurguladığı 10 numarada Kerem Aktürkoğlu’nu oynatma sisteminin aklından çıkarmalı. Geçmişte denedi olmadı üzerine Kerem’in performansı düştü. Zaha buysa hiç oynamasın en azından Kerem’in performansı düşmemiş olur. Kulübede takıma alışması gereken forvet Vinicius varken maça o mevkide Barış’la başlamayı da anlayamadım. “Vinicius da şans bulunca ne oynuyor?” diye sorarsanız, sonuç iç açıcı değil. Galatasaray’dan Torreira, Mertens ve İcardi’yi çıkardığın zaman sahada ne kalite kalıyor ne de galibiyeti getirecek bir oyun!
Bu sezon yapılan transferleri görünce Okan Buruk’a da kızamıyorum. Resmen başarısız transferlerin sonucunda Avrupa ve Türkiye Kupası elden gitti. Yönetim bu konuda sınıfta kaldı."
Alper Mert,4,2024,Devlerin aşkı,"Her maçı forvetler almaz. Bazı maçları stoperler, kaleciler çevirir. Elindeki kaleci bir de Muslera kalitesiyse maça etki etmesi şaşırtan bir durum olmaz. Adana Demirspor deplasmanında kazanılan galibiyetin mimarı yaptığı mucize kurtarışlarla Fernando Muslera oldu!
İlk devrede Adana takımı Galatasaray’ı fazlasıyla rahatsız etti. Ev sahibi ekibin soyunma odasına gol bulamadan gitmesi Galatasaray galibiyetinin habericisi oldu. İkinci yarıda beklenen oldu. Muslera yaptığı kurtarışlarla arkadaşlarını oyunda tutarken bireysel yetenekleriyle Ziyech ve Kerem Demirbay ortaya çıkarak maçı 2-0’a getirdi.
Bu skor sonrası Adana Demirspor’un fiziksel yorgunluğunun üzerine mental yorgunlukta eklendi. İcardi, Adana deplasmanında sahada yoktu. Ama kral, sahada olmayan haliyle bile golünü attı. 3-0’lık skor şampiyonluk yolunda keyif verdi. Komutan Mertens yine çok büyük oynadı.
Şampiyonluk için girilen son düzlükte sonuçları ortaya dev isimler çıkarır. Devler inandıysa onların aşkı da farklı olur. Galatasaray kadrosunda futbol adına dev denecek çok isim var. Bu devlerin aşkı da farklı oluyor. Muslera ayrı, Mertens ayrı, Ziyech ayrı, İcardi ayrı. Saymakla bitmeyen bu dev kalitenin sonucu iyi oynayan Adana Demirspor’a mağlubiyeti yaşattı.
Şampiyonluk sosyal medya algıları, gerçek dışı kurgular ve lafla, sözle gelmez! Galatasaray gibi her hafta devlerinle büyük oynayacaksın. Çenen değil ayakların çalışacak. Böyle olunca yolun sonu kupa oluyor."
Alper Mert,4,2024,Yıldız farkı,"Galatasaray yönetimi saha dışı ve saha içi etkenleri düşünerek geniş ama kaliteli genişlikte bir kadro kurdu. O dönemde bu isimler alınırken,  “O var, bu var” dedik ama hepsinin gerekli olduğunu şampiyonluk haftalarında daha iyi anladık. Örneğin Ziyech belki beklenen, istenen etkinin altında ama Alanyaspor’a öyle imza bir gol attı ki sahadaki varlığı bile rakibi tedirgin ediyor.
Barış Alper’i zaten konuşmaya gerek yok. Açık ara ligin en iyi yerli oyuncusu. Nereye koysan orada şov yapıyor. Zaten ligimizin çok üzerinde bir İcardi var ki attığı gol bunu açıkça ortaya koydu. Köhn geldiği günden bu yana üzerine koyarak devam ediyor. Galatasaray’ın artık gerçekten bir sol beki var. Haftalar önce Mertens şampiyonluk modunu açtı demiştim. İşte geldiği seviye şampiyonluk yürüyüşüne ayrı bir kalite katıyor. Attığı gol ve organizasyon kabiliyeti gerçek yıldız tanımının Mertens olduğunu ortaya koyuyor. İcardi ve Mertens ikilisinin üzerinde bir yıldız etkisi Süper Lig’de hiçbir takımda yok! Adı değil kalitesi, aldığı para değil etkisi yıldız olan isimler şampiyonluğa koşuyor.
Hakemler, TFF, rakip diyerek oyunu saha dışında yaşamak değil saha içine motive olmak yeni bir zaferin habercisi oluyor!"
Alper Mert,4,2024,Bir sağdan iki soldan,"Galatasaray iki farklı devre oynadı. Bunun birinci nedeni oyuncu seçimleriydi. Aurier ilk maçına çıkarken karşısında çalımcı Yusuf Özdemir’i buldu. Sol bek Köhn de süratli Oğuz Aydın’la baş başa kaldı. Hem Yusuf hem de Oğuz sağdan soldan etkili geldi. Nelsson’un ikisi kritik, birisi riskli üç hayati müdahalesi olmasa skor Alanyaspor’a da dönebilirdi. Hücumda Mertens etkindi ancak sağda Barış Alper, solda Kerem Aktürkoğlu çok tepkisizdi. Her şeye karşın Cimbom, ligdeki hakemlerin yarısının vereceği Abdülkerim’in golü iptal edilmese ya da Mertens’in şutu direkten dönmese çok daha rahat oynayacaktı.
İkinci yarıda Okan Buruk hatasından döndü. ‘Kilolu’ Aurier yerini Kaan’a, ‘Casper’ Kerem de Ziyech’e bıraktı. Barış Alper de sola geçti. Galatasaray böylece dirilmiş oldu. Barış, sol kanattan gelip sağ ayakla iki mermi gibi şutla iki gol attı. Ziyech de ilk ciddi topla buluşmasında sağdan sol ayakla topu uzak köşeye bıraktı. Bir sağdan iki soldan üç harika gol, Galatasaray’ı çok da iyi oynamadığı bir gecede galibiyete taşıdı.
Cimbom, hocasının oyunu yaşadığı, yıldızlarının ağırlığını hissettirdiği her maçın favorisidir. Şampiyonluğun da 1 numaralı adayıdır."
Alper Mert,4,2024,Vallahi rezalet billahi rezalet,"Gencecik çocukların arkasına saklanıp kahramanlık hikayesi mi yazdınız? Fenerbahçeli yöneticiler ceza almayacak diye gencecik çocukların gururu ile oynadınız, oyuncak ettiniz. Delikanlı gibi, “Oynamıyoruz” diyerek sahaya çıkmasaydınız. Ayrıca neye karşı duruş sergilediniz? Başkan Ali Koç ve Fenerbahçe yönetimi ortaya iddiaları atıyor altını doldurma kısmı yok. Trabzonspor maçındaki olaylardan en az hasarla kurtuldunuz. Derdiniz nedir? Riyad’a da U19 takımını götürmüştünüz. Ali Koç yönetimi sürekli oynamama, kavga etme derdinde. Her şeyi geçtim. Ligde liderin 2 puanla gerisindesiniz. 200 milyon Euro’luk takımınız var 2 gün arayla maç yapacak güçleri yok mu? Çıkıp oynasaydınız Galatasaray’ı yenip şovunuzu yapsaydınız.
Bu tabloya göre kusura bakmayın ama Fenerbahçe yönetimi Galatasaray’a karşı kupa kaybetmekten korktuğu için resmen bahaneler üretip, senaryo yazmış oldu. İcardi saniyeler içinde golü atınca sahadan apar topar kaçmayı kendinize yakıştırdınız mı?
Galatasaray’a hakaretle, iftiralarla saldırıp size iyi niyet göstermesini mi bekliyordunuz? Siz ağzınıza geleni söyleyip, kafanıza göre işler yapacaksınız herkes size eyvallah mı diyecek! Ne takındığınız tutum. Ne de tavır Fenerbahçe büyüklüğüne yakışmadı. Ülke futbol tarihine bu maç ve tutum yüz karası olarak geçmiştir."
Alper Mert,4,2024,Güle güle Büyükekşi,"Tarihinin en kaotik dönemlerinden birini geçiren Türk futbolu yeni bir döneme giriyor. Yerel seçimlerden sonra ortaya çıkan tablonun ardından Cumhurbaşkanlığı kulislerinde, Mehmet Büyükekşi başkanlığındaki TFF yönetimi ile sağlıklı bir gidişatın zor olduğu görüşleri dile getiriliyor.
Süper Kupa Finali’nin Suudi Arabistan’da oynanmaması, hakemler ile ilgili tartışmalar, sporda şiddet olaylarının artışı ve Fenerbahçe’nin ligden çekilme tartışmaları krizi derinleştirirken, TFF’de liglerin bitimiyle seçim dönemine girmesi ve yönetimin oluşturulmasına kesin gözüyle bakılıyor.
Kulislerde konuşulanlar şöyle: Yeni TFF Başkanı’nın büyük kulüp tecrübesi olacak. Devlet ve siyaset tarafından kabul görecek. Yeni başkan ve ekibi ile TFF’de yerinden oynayan taşların oturtulması ve gerginliği azaltacak şekilde her paydaşın desteğinin alınması gerektiği belirtiliyor. 
Başkanlık için adı geçen en güçlü adaylardan biri Mahmut Özgener; 15 yıl önce 3 Temmuz döneminden önceki TFF Başkanı idi. Geçen dönem AKP’nin İzmir adayı olan Özgener, siyaset ve devlet destekli en güçlü aday.
Ahmet Nur Çebi; hem Trabzonlu olması hem de eski Beşiktaş Başkanı olarak öne çıkan isimlerden biri. Çebi’nin ismi Büyükekşi aday olduğunda da geçmişti. TFF’de başkan olursa adil bir yönetim sergileyeceği düşünülüyor. 
Cemil Kazancı, Beşiktaş’ta etkili bir isim. AKSA Grubu’nun patronu olarak Türkiye’nin en önemli ihracatçılarından biri. Forbes’a göre Türkiye’nin en zengin isimlerinden olan Kazancı’ya özellikle ‘Beylerbeyi grubu’nun çok sıcak baktığı söyleniyor. 
Burak Elmas, eski Galatasaray Başkanı olarak profesyonel kariyerden gelmesi ve TFF’nin kurumsallaşmasına katkı yapabileceği yönüyle gündemde.
Göksel Gümüşdağ, City Grubu ile Başakşehir arasındaki anlaşmadan sonra, yeniden TFF için ismi gündeme gelenlerden. Gümüşdağ eski başkan vekili olarak, 13 yıldır görev yapmamasına rağmen TFF’yi en iyi bilenlerden biri."
Alper Mert,4,2024,Bahane yok icraat var,"Şampiyonluğu final haftalarında en iyi şekilde motive olan kazanır. Teknik ekipler rakip analizlerini en iyi şekilde yapsa bile sonucu teknik, taktikten öte sahadaki oyuncuların şampiyonluk inancı belirler.
Okan Buruk’un takımının inancını Hatay karşısında net olarak gördük. İlk 45 dakikada Galatasaray rakibini sahasına resmen hapsetti. İcardi’nin şut şiddetindeki kafasından gelen erken gol sonrası Galatasaray ataklarına devam etse de özellikle ikinci yarıda skoru koruma içgüdüsü ağır bastı.
Hatay takımı Galatasaray’ın skoru koruma refleksine karşılık ciddi pozisyonlara girdi. Bir golü VAR uyarısıyla iptal olunca Okan Buruk oyuna müdahale ederek rakibini durdurmayı başardı. Galatasaray rakiplerinin aksine sadece işine odaklanmış durumda. Futbolcular şampiyonluk dışında hiçbir gündemle ilgilenmiyor. Galatasaray yönetimi de şampiyonluk kadar değerli Bankalar Birliği’nden çıkmanın son aşaması için canla, başla çalışıyor. Futbolcusu kupa, yönetimi mali özgürlük, camiası arma nöbeti dışında magazinsel hiçbir konuyla ilgilenmeyince ortaya şampiyonluk yolunda inanmış bir aile duruşu çıkıyor. Akılla yapılan planlama sonunda Dursun Özbek yönetiminin başarısızlıkları örtmek için ekstra gündemlere ihtiyacı kalmıyor. Bu durum şampiyonluk motivasyonunu üst düzeye çıkarıyor. Hatay karşısında kazanan bu motivasyon oldu."
Alper Mert,5,2024,"Emek, alın teri, gurur","Galatasaray’ın kazandığı bütün şampiyonluklar çok değerli ama bu sene çok farklı. İftiralar, kurgular, saha dışı planları, açıkça yapılan düşmanlıklar, kurulan ittifaklar bütün zorluklara karşı tek başına mücadele veren Galatasaray camiası. Yöneticileri tehdit edildi. Çalışanları darp edildi. Futbolcularına, teknik direktörüne iftiralar atıldı. Ama Galatasaray takımı bir dakika bile pes etmedi. Başkan Dursun Özbek futbolcularının emeğini çalmaya çalışanlara karşı saha dışında yardımcısı Erden Timur ve yönetim kurulu üyeleriyle resmen kafa tuttu!
Okan Buruk’un kariyer sezonu oldu. İcardi, Mertens, Muslera, Barış Alper Yılmaz, Kerem Aktürkoğlu, Abdülkerim Bardakcı, Kaan Ayhan ve Torreira başta olmak üzere bu gurur dolu şampiyonluk hepsine analarının ak sütü gibi helaldir. Bir haftalık bile olsa Galatasaray’ın finalleri kaybetme ihtimaline tarihi gerçekleri unutarak inanan ülke futbolu bir defa daha gördü ki ortada bir kupa, sahada Galatasaray varsa sonuç değişmez! Çünkü Galatasaray’ın büyüklüğü tek maçlık günlük başarılarla değil kazanılan kupalarla tarihe yazılmıştır.
Emeğin, alın terinin şampiyonu Galatasaray 5. yıldız yolunda aslanlar gibi yürümeye devam ediyor. Galatasaray camiasını yürekten tebrik ederim."
Alper Mert,5,2024,Şampiyon böyle oynamaz,"Galatasaray bir sezon boyunca saha dışı algılarla, tehditlerle mücadele ederek bugünlere geldi. Fenerbahçe maçı sahadaki futbolcular için sezonluk emeğin karşılığı olacaktı. Ama ne o isteği gördük ne de hırsı! Rakibin maçın hemen başında 10 kişi kalmış. Sahaya ısınmaya çıktıklarında bile taraftarını tahrik etmek için her şeyi yapmış. Galatasaray takımının hırs yapmayı geçtim kaleyi bulan doğru düzgün şutu bile yok. Maçın son dakikasına kadar takımının yanında olan taraftarlarınızdan da mı utanmadınız?
Ligin vasat takımlarını yenerek değil bu maçı kazanarak şampiyon olup, tarih yazılır. Okan Buruk ve oyuncuları net olarak sezonun en kötü futbolunu oynadı. Fenerbahçe hak ettiği bir galibiyet aldı. Bu ciddiyetsizliğin ve kötü oyunun hiçbir şekilde bir açıklaması, bahanesi olamaz. Şampiyon takım böyle oynamaz. Oynarsa da şampiyon olamaz. Galatasaray şampiyonluk kutlamasını Konya’ya bıraktı ama bu maçta finali yaşatmamak büyük ayıp olarak tarihe geçti.
Gecenin Galatasaray dışında bir başka kötüsü ve yüz yıllık derbiye yakışmayanı Mert Hakan’dı! Fenerbahçe Mert Hakan’la yeni sözleşme yapacaksa yapsın ülke futbolu da bu senaryo dolu tahriklerden artık kurtulsun.
Okan Buruk ve öğrencileri taraftardan özür dileyecekleri bir final yaşatmalılar!"
Alper Mert,5,2024,Bunun adı alin teri,"Şampiyonluk kolay gelmez. Lafa, söze, algıya kimse, kimseye kupa vermez. Sahada çalışacaksın, koşacaksın, geriye düşsen bile pes etmeyeceksin, rakibinin elinden maçı söküp alacaksın! Galatasaray, Karagümrük karşısında tam olarak şampiyon gibi mücadele etti. Fenerbahçe derbisi öncesinde en kritik mücadelede geriye düştüğü mücadelede stres yaşayıp panik yapmak yerine ayaklarını yere daha sağlam basarak mücadele etti. Defansta Markao gibi fizik olarak güçlü bir stopere karşı Okan Buruk’un, Davinson Sanchez’le maça başlamaması ve sonrasında oyuna geç dahil etmesi maça etki eden en önemli hamleydi.
Sonunda Galatasaray yılmadan, pes etmeden psikolojik üstünlüğü rakibine hiçbir şekilde bırakmadan sahadan istediği sonucu alarak ayrıldı. Galatasaray takım halinde çalıştı, kazandı ama Barış Alper Yılmaz etkisi çok başkaydı. 24. şampiyonluğun hikâyesinde kesinlikle Barış Alper ve Mertens’e özel bir bölüm ayrılmalı. Berkan’da attığı golle, “İyi ki geri geldin” dedirtti.
Okan Buruk ve öğrencileri alın teriyle şampiyonluk yürüyüşüne devam ediyor. Galatasaraylı futbolcular, Fenerbahçe derbisini artık şampiyonluk şölenine çevirmek için elinden geleni yapacaktır. Psikolojik üstünlük kesinlikle Galatasaray’da!"
Alper Mert,5,2024,Ah be Rıdvan Abi!,"Biz gazetecilerin de sizler gibi rutin bir hayatı var. Bu hayatın içinde zengini var, garibanı var, emekçisi var, beyaz yakalısı var. Bu hikaye gazetemizin değerli bir emektarı olan Rıdvan abimize ait.
Rıdvan abi işinde gücünde olan, kalbi temiz, çalışkan karakterlerimizin başında gelir. Gelenekçidir. Yenilikleri sever ama mesafeli yaklaşır. Eski usul adamdır. Anlamadan dinlemeden, akıl süzgecinden geçirmeden hiçbir işe girmez. Kuralları vardır. Disiplinli ve planlı çalışmayı sever. Futbol hatta spor konusuna hep mesafeli olmuştur. Siyasi tartışmalarda heyecanlı olsa da futbol konusuna o kadar uzaktır.
Son dönemde toplumda başlayan ‘borsa modasına’ gelenekçi olmasına rağmen nasıl olduysa Rıdvan abi de bulaştı. “Şaşırdık! Abi emin misin? Orada risk var, sen risk sevmezsin” sorularını sıraladık ama nafile! Abimiz borsanın büyülü dünyasına, üstelik spor kulüplerinin kağıtları aracılığı ile girmişti bir defa.
Gazetemizin koridorunda güvendiği arkadaşlarına spor kulüplerinin borsadaki durumlarını sorup, fikir alışverişinde bulunuyordu. “Yapma!” diyenler oldu. Cesaret verip kulüplerin durumu üzerine yaptıkları yorumlarla destek verenler de oldu. Sonunda Rıdvan abimiz bir kulübümüzün düşen hisselerini fırsat olarak gördü ve yatırımını yaptı.
Sabah güne çorbayla başlayan emekçi abimiz, her gün zarara girdi. Satmaya çalışsa da satış talepleri çok olunca Rıdvan abi bir türlü daha fazla zarar etmekten kendini kurtaramadı. Rıdvan abi ülke futboluna güvenip yatırım yapmanın riskini fazlasıyla yaşadı, yaşamaya devam ediyor.
Borsadaki manipülatörlere Rıdvan abinin hikayesi üzerinden mesaj vermek istiyorum: “Lütfen elinizi zaten zor durumda olan spor kulüplerinin hisselerinden çekin!”"
Alper Mert,5,2024,Şampiyon kalitesi,"Bir yarışı kazanmak için çok çalışmak, planlı olmak ve yaptığın işin hakkını sonuna kadar vermek lazım. Süper Lig’in açık ara en iyi takımı Galatasaray, Sivasspor karşısında yine kalitesini ortaya koydu. Mertens, İcardi, Ziyech, Barış Alper Yılmaz dörtlüsü Sivas zaferinin mimarları oldular.
Galatasaray takımı Süper Lig’in çok üzerinde bir kaliteye sahip. Okan Buruk’un öğrencileri gerçek kimliklerini ortaya koydukları sürece bu ligde Galatasaray’ın bileğini bükecek takım yok. Şampiyonluk için kritik haftalara girildiğinde her maç stresli olur. Sürprize açık olur. Ancak Galatasaray takımı şampiyonluk inancını o kadar net şekilde içinde hissediyor ki sürpriz ihtimali ortadan kalkıyor. Barış Alper servisleriyle maçı çözdü. Ziyech, Mertens ile birlikte Sivasspor’un direncini yok etti. İcardi hangi dakikada ne yapması gerekiyorsa onu yaptı. Gol atması lazımsa golü attı, asist yapması gerekiyorsa asist yaptı.
Galatasaray takımının elde ettiği 6-1’lik skor en yakın rakibi Fenerbahçe’ye, “Bu iş bitti. Şampiyonluk galası derbide olacak” mesajını net olarak verdi. Mayıs ayında zirvede Galatasaray varsa şampiyonun renginin sarı kırmızı olacağı bir defa daha kanıtlanmış oldu. Emeğin ve kalitenin zaferi asla tesadüf değildir!"
Alper Mert,6,2024,Bu mutluluk ders olsun,"Gürcistan ile başlayan mutluluğumuz Portekiz mağlubiyetiyle yerini krize, kaosa bırakmıştı. TFF seçimlerini hayatlarının merkezine koyanlar alınan mağlubiyetin yanına Arda Güler krizi uydurup ellerini ovuştururken Çekya karşısında aldığımız galibiyet art niyetlilerin sesini kesti. Turnuva başlamadan henüz aday kadro belli olduğunda forvetsizliğin sorun olacağının altını çizmiştik. Golcüsü olmayan Milli Takım skor üretme konusunda, rakip sahada organize olma konusunda ciddi sıkıntılar yaşıyor. Cenk gibi asıl işi forvet olan bir ayak sahada olunca rakip sahadaki etkimiz arttı.
Çekya maçın henüz başında 10 kişi kalmasına rağmen istediğimiz istikrarlı baskıyı oluşturamadık. Montella’nın turnuvanın başından bu yana olmamasına rağmen Barış Alper’i ısrarla forvette oynatması kanatlarda sorun yaşamamıza neden oldu. Maçın ikinci yarısında Barış’ın kanada geçmesiyle yaptığı bindirmeler sonunda Hakan’ın ayağından güzel bir gol bulduk. Kulüpçülük yaparak Barış Alper’i eleştirenler olması gerektiği yerde neler yaptığını görünce utanmışlardır inşallah! Taçtan yediğimiz golde Mert Günok’a yapılan faulü görmeyen orta hakem Kovacs ve VAR hakemi Kwiatkowski ortak çalışmayla skandal bir karara imza attılar.
1-1 sonrası Çekya mı 10 kişi oynadı biz mi oynadık belli değildi. Skoru koruma tedirginliğimizden dolayı galibiyet golüne ulaşmakta geç kaldık. Güzel bir galibiyetle gruptan çıkmayı başardık ve yolumuz açık. Turnuvanın sürpriz yapanı biz olabiliriz yeter ki Montella kanatlardan forvet icat etme inadından vazgeçip Cenk gibi orjinal forvete şans versin ve gerekli dersleri alsın!"
Alper Mert,6,2024,Bizim derdimiz Bayrak,"Her A Milli Takım kampı ya da turnuva organizasyonu bize yeni bir krizle geri geliyor. Saha içerisini başarı varsa konuşabiliyoruz o da bir yere kadar. Başarı yoksa en ufak başarısızlıkta ya yönetim koltuklarına göz koyanlar ya oralardan çıkar kovalayanlar ya da tam hakimiyet kurarak TFF’yi kendisine çiftlik yapmaya çalışan siyasilerin saldırıları, bütün değerlerin üzerine çıkarak kendisini gösteriyor. EURO 2024 öncesi seçim yapmayarak olası bir başarı ile görevine devam etme hayali kuran Mehmet Büyükekşi ve siyasetin atadığı yeni başkan Servet Yardımcı üzerinden TFF’den fayda hayali kuranlar savaşmaya başlamıştı. Ama bu savaşın Milli Takım mücadelesinin üzerine çıkacak seviyeye ulaşacağını tahmin etmemiştim. Montella’nın ekibi ile yaşadığı iletişimsizlik sonunda ortaya çıkan görüntüyü krize çevirenlerin derdi ne Arda ne de Mili Takım!
Arda Güler artık ülke futbolunun yıldız adayı değil yıldızıdır. Bugün yaşadıkları ülke futbolu altyapısının yetersiz tesislerinin eseridir. Futbolun katili olan suni çimin yeni kurbanı Arda oldu. Suni çimde yeteri kadar gelişmeyen kas yapısı, kas sakatlığı olarak geleceğimizin yıldızına sıkıntı çıkarttı. Üç kuruşu çocuklarımızdan esirgeyen altyapıya normal çim saha yapmayan başkanları, yöneticileri, TFF yetkililerini, Spor Bakanlarını konuşmaya cesareti olmayanlar Servet Yardımcı’ya yaranmak için ganimet bulmuş gibi olayın üzerine atladılar! Bir de büyük milliyetçiler ya! Arda’yı önemsiyormuş gibi davranıyorlar. Merak etmeyin Servet Yardımcı atandı o iş bitti. Siyaset onayı verdi. Mehmet Büyükekşi zaten baştan bu yana yanlış tercihti. Ama dinini çıkarsızca kalbinde yaşayanlar, ‘Ne mutlu Türküm diyene!’ diyenler, Yaşa Büyük Atatürk ülküsünden şaşmayanlar için TFF seçimleri değil bayrak temsili önemli! Bu yüzden tek dileğimiz Çekya’yı yenerek al bayrağı yeni bir zaferle taçlandırmak."
Alper Mert,6,2024,Harikasınız çocuklar,"EURO 2024’e istediğimiz gibi, hayal ettiğimiz gibi zaferle başladık. Tarihinde ilk defa böyle bir turnuvada yer alan Gürcistan karşısında bireysel yeteneklerimizin kalitesi maçın skorunu net olarak etkiledi. Mert Müldür’ün ağları delecek kadar sert şutu, Arda Güler’in yıldızlara yakışacak kalitedeki golü galibiyeti getirirken özellikle rakip sahada yaşadığımız organizasyon karmaşası orijinal forvet eksikliğini gözler önüne serdi. 
Rakip sahaya kadar doğru ve hızlı şekilde gittik, üçüncü bölgede adeta kamp kurduk ama kaliteli olmasını geçtim asli görevi gol atmak olan bir santrforun olmaması farklı kazanmamızın önüne geçti. Gürcistan takımı gücü dahilinde rakip sahaya hızlı geçmeye çalışan, kaleyi gördüğü yerden vurma isteğinde olan bir oyun kurgusuyla mücadele etti. Zaman, zaman etkili de oldular. Ancak biz ne kadar izin verirsek onlar o kadar oynayabildi. Bizim eksik işlerimizi ve hatalarımızı kovaladılar. 
Montella, Gürcistan maçı için orijinal forvetle oynamamayı, hatta forvetsiz oynamayı doğru bir karar olarak görse bile bundan sonraki maçlarda Cenk ya da Bertuğ alternatiflerini kullanmalı. Eğer üçüncü bölgedeki karmaşayı ortadan kaldırıp, sonuca doğru gidecek organizasyonu ortaya koyarsak şampiyonanın yıldızı yine Bizim Çocuklar olacaktır."
Alper Mert,6,2024,Hızlı ve güçlü,"Millilerimiz EURO 2024’teki ilk sınavını bugün Gürcistan karşısında verecek. Tarihi maç öncesi Teknik Direktör Vincenzo Montella’nın ilk 11 tercihi belirsizliğini korurken özellikle oyun kurgusu hakkında vereceği karar da merakla bekleniyor. İtalyan çalıştırıcı kurmayları ile yaptığı değerlendirme toplantısında kadro ve sistem konusunda maça göre planlama yapacağının altını çizerken kapalı kapılar ardından sızan bilgiler Gürcistan taktiği hakkında ip uçları veriyor.
Milli Takım’ın ilk 11’indeki Galatasaray etkisi ise kendisini defans tandeminde gösteriyor. Taktik çalışmasında her türlü defans alternatifini deneyen Montella, Abdülkerim ve Kaan Ayhan ikilisini tercih etti. Gol yollarındaki aksaklıkların çözümü noktasında ise İtalyan teknik adamın son tercihi rakip sahada 3 forvetle baskı kurmaktan yana oldu. Gol yollarında kilidi açacak isimlerimiz ise Arda Güler, Barış Alper ve Kenan Yıldız üçlüsü olacak. Hızlı ve güçlü bir forvet hattı hedefleyen Montella son vuruşlardaki eksiklikler noktasında ise Cenk ve Bertuğ hamlelerini de maçın durumuna, rakibin aksiyonlarına göre uygulamaya koyacak.
Gürcistan ile başlayacak olan zafer yürüyüşümüzün galibiyetle başlaması gerçekten çok önemli. Kritik eksiklerimizin olmasının yanında eldeki kadroya olan güvenimizin bizi mutlu etmesi ise en büyük temennimiz."
Alper Mert,6,2024,Umuda yolculuk,"Avrupa’nın en büyük futbol organizasyonu olan EURO 2024 bugün başlıyor. Ay-Yıldızlı armamızın da yer aldığı şampiyonada, yine, yeniden tarihe geçecek bir başarı kazanmayı fazlasıyla istiyoruz. Çünkü tek bayrak altında bir olmayı, birlikte üzülüp, birlikte sevinmeyi resmen unuttuk. Siyasetle böldüler, futbolla parçaladılar. Bu duruma son vermek adına millilerimize büyük iş düşüyor.
Vincenzo Montella liderliğindeki A Milli Takımda tedirgin eden eksiklikler ise göze çarpıyor. İtalyan çalıştırıcının oyuncu seçimlerinde risk almadan, kolayı tercih ettiğini düşünüyorum. Örneğin Suudi Arabistan’da alt düzey maç temposuyla oynayan Merih yerine Süper Lig’den Rizesporlu Emirhan Topçu ya da Kasımpaşalı Yasin Özcan tercihini düşünebilir, en azından deneyebilirdi. Ferdi dışında elinde orijinal sol bek olmadan şampiyonaya katılmak bile başlı başına risk içeriyor. Forvet noktasında zaten eksiklerimiz var. Çünkü biz oyuncuların yeteneğini geliştirecek sistemi kurmak yerine okullardan sporu çıkarıp yerine tarikatların dershane rantına çanak tutan sınav sisteminin peşinden koşmaya devam ediyoruz. Kulüp başkanları ve yöneticilerde kulüplerin paralarını babalarının paraları gibi harcayıp günü kurtaracak transferlerle kahramancılık oynayınca 80 milyonluk ülkeden 5 tane yıldız golcü çıkartamıyoruz! Olsun millet olarak yine de umudumuz var!"
Alper Mert,6,2024,İşimiz kolay değil,"A Milli Futbol Takımımız EURO 2024 öncesi belki de en ciddi hazırlık maçını İtalya’ya karşı oynadı.Öncelikle enteresan bir takım olduğumuzu düşünüyorum. Gerek oyun yapımız gerekse oyuncu grubumuz sürprize imza atacak potansiyele sahip.
İtalya takımı eski kaliteli günlerinden uzak bir görüntü çizerken bizim de eksik yanlarımız ortaya çıktı. Öncelikle stoper konusunda Çağlar’ın ardından Ozan’ın geçirdiği sakatlık canımızı sıktı. Bu şampiyonada defansın lideri kesinlikle Abdülkerim Bardakcı olacak. Orta sahada alternatifimiz çok ancak düzenli bir kurgumuz da maalesef henüz yok. Forvet noktasında ise ciddi eksiklerimiz var. Montella, İtalya karşısında Barış Alper Yılmaz’la ileri ucu kurguladı ama istediği sonuca ulaşamadı. Ya forvetsiz Guardiola modeli ileri üçlü oynarız ya da tecrübe konuşur Cenk’le devam ederiz.
Milli takımın her dönemde gözümüzü kapatıp sayacağımız bir ilk 11’i olurdu. Bu defa ideal 11 diyeceğimiz bir durum söz konusu değil. 10 Haziran’da Polonya ile oynayacağımız son hazırlık maçında kadronun ideal omurgasını göreceğimizi düşünüyorum. Her türlü eksik ve soru işaretlerine rağmen Montella’ya, oyuncularımıza inancımız tam. Belki zor olacak ama yine de sonu inşallah güzel olacak."
Alper Mert,7,2024,Liyakat ve sistem kazandı,"İspanya, İngiltere karşısında bekleneni yaptı şampiyon oldu. Teknik Direktör Luis De la Fuente ders vererek kazandırdı. Sadece finalin 90 dakikasını yazmak, konuşmak emeğe saygısızlık olur.
2013’te başladığı görevinde 9 yıl boyunca İspanya alt yaş gruplarını çalıştıran Fuente U19 ve U21 takımlarıyla Avrupa Şampiyonluğuna ulaşmıştı. Bu süreçte Pedri, Oyarzabal, Ruiz ve Olmo gibi yıldızları ülke futboluna kazandırdı. Elleriyle büyüttüğü çocuklarıyla Avrupa’ya futbol dersi veren 63 yaşındaki teknik adam İngiltere’nin yıldız merkezli oyununa takım oyunu ile karşılık verdi.
Aslında biz de geçmişte Mehmet Hacıoğlu ile aynı süreçleri yaşadık. Ancak ülkemizin siyasetin emir eri, atanmış yöneticileri Mehmet Hoca ile tarih yazan gençleri ondan koparıp gurbetçi, torpilli hocaları getirdiler. Onu da yaşlı diye emekli ettiler. Bizde olmayan liyakat ve sistem İspanya’da olunca sonu Avrupa Şampiyonluğu oldu.
Luis De La Fuente ve çocukları emeklerinin karşılığını aldılar. Atamayla ülke futbolunu bataklığa çevirenler ve yalakaları 90 dakikaya değil 9 yıla baksınlar tarih nasıl yazılır görsünler!"
Alper Mert,7,2024,Ne Mutlu Türküm diyene,"Rakip zormuş, hızlı oynuyormuş, bizim eksiklerimiz varmış. Unutturdular tabii Türk’ün gücünü her yerde böle, böle! Birlik olunca karşımızda kimsenin duramayacağını hatırlamadılar, hatırlamak istemediler. Ama Bizim Çocuklar, Türk’ün gücünü sahada öyle bir gösterdiler ki sadece Avusturya’yı değil ne kadar Türk kimliğine düşman olan varsa hepsini gerekli dersi verdiler. Aslanlar gibi mücadele ettiler.
Montella’nın forvetsiz oyunu ilk defa işe yaradı. Üzerine topun yönüne göre Kaan’ın defansın içerisine yerleşmesiyle Avusturya’ya istediği pozisyonları vermedik. Hareketli oyunda gol bulmamızın zor olduğu gerçeğini düşünerek yaptığımız başarılı duran top organizasyonları sayesinde iki gol bulduk. Arda’nın muhteşem servislerine Merih’in harika dokunuşları zoru kolay yaparak 2-0 öne geçmemizi sağladı. Skoru koruma hastalığının otomatik olarak ortaya çıkmasıyla bu defa duran toptan golü yiyen taraf biz olduk. Avusturya gol için açık verdikçe oluşan boşlukları daha iyi kullanmamız gerekiyordu. Ancak Montella bu yönde bir hamlede bulunmadı. Montella da öğrenecek Türk’e durmanın yaraşmayacağını!
Avusturya karşısında Türkiyeli gibi değil Türk gibi oynadık. Bayrağımıza saygısızlık yapanlara en doğru mesajı, “Ne Mutlu Türküm Diyene” dedirten oyunumuzla verdik!"
Alper Mert,8,2024,Futbolu 150 bin lira kurtaracak!,"Ülke futbolu vasat başkan ve yöneticilerin elinde gün geçtikçe güç kaybetmeye devam ediyor. Yabancı sayısını düşürüp, çıkarmayı önemli bir işmiş gibi görenlerin çocuklarımıza değer katacak hiçbir projeye imza atmamış olmalarının ülke futboluna zarar veren en büyük sebep olduğunu ise kimse anlamıyor! Çocuklarımız özellikle büyük şehirlerde okul ve futbol eğitimi arasında tercih yapmak zorunda bırakılıyor.
İlköğretim dönemini yaşayan geleceğin futbolcu adayları iktidarın imam hatip lisesi yaptığı kadar yeterli sayıda ilkokul ve ortaokul yapmamasından dolayı sabahçı, öğlenci sistemine geri döndüler. Ortaokula yeni geçen ve eğitimlerine öğlenci olarak devam etmek zorunda bırakılan çocukların Süper Lig takımlarının altyapılarında eğitimlerine devam etme şansları maalesef bulunmuyor. Bu durumda bütün zorlukları üstlenen veliler, tam gün okul arayışı içerisine giriyor. Bu arayışın sonunda ikametgah adresleri tutmadığı için okullar velilerden kayıt parası altında 80 bin ile 150 bin lira arasında kayıt parası talep ediyor!
Bu çocuklar keyfinden değil lisanslı olarak eğitim aldıkları Galatasaray, Fenerbahçe ve Beşiktaş’taki antrenmanlarına devam etmek için tam gün okul arayışındalar. Çok mu zor bir üst yazı ile Süper Lig takımının altyapısında oynayan oyuncuya adres zorunluluğunu kaldırmak. TFF umursamıyor, kulüpler takmıyor, Milli Eğitim Bakanlığı desek hala daha sporla alakası olmayan tarikatçıların ve fetöcülerin eseri dershane rantına çanak tutan sınav sisteminin peşinde koşuyor. Yok mu futbolun geleceği evlatlara sahip çıkacak bir babayiğit!"
Alper Mert,8,2024,Düşündüren galibiyet,"Galatasaray, Beşiktaş’a karşı oynadığı kötü futbola Hatayspor karşısında da devam etti. Okan Buruk’un takımı saldırıyor, rakibi bunaltıyor ama saha içindeki koordinasyon eksikliği sebebiyle sonuca ulaşmakta zorlanıyor. Süper Lig kalitesinden uzak olan Hatayspor’dan gol yemek bile Galatasaray’ın ciddi sorunları olduğunu ortaya koyuyor. Farklı skorla kazanılması ve Beşiktaş maçının özrünün dilenmesi gerekirken resmen Galatasaray taraftarı yine stres dolu bir 90 dakika yaşadı. Okan Buruk’un saha içerisinde alarm veren oyunu çok iyi analiz etmesi gerekiyor. Yeni transfer Sara’nın yanına bir Torreira daha gerekiyor. Köhn kalitesiyle, iplerin koptuğu Zaha ve ayarının bozulduğu Kerem Aktürkoğlu ile sol kanat rakipler için maden olacaktır.
Galatasaray yönetimi elinde imkan varken sol kanadın önüne arkasına mutlaka takviye yapmalı. Şu net ki son iki yılın şampiyonunun mevcut kadrosundaki bazı isimler artık görevini tamamlamış. Başkan Dursun Özbek kadronun yeterli olduğunu söylüyor ama üçüncü senesine giren şampiyon kadroya önemli dokunuşlar gerekiyor. Galatasaray yönetimi kendi içindeki hakimiyet kavgalarını bırakıp, yeniden tek vücut olup yeni sezon öncesi gerekli hamleleri yapma şansını kaybetmemeli. Hatayspor gibi kadro kalitesi Süper Lig’in çok altında olan bir rakibi son dakikada zorla mağlup etmek ciddi bir uyarıdır. Bu uyarıyı hem yönetim hem de Okan Buruk detaylı şekilde analiz etmeli ve çözümlerini masaya yatırmalıdır. Yoksa 5. yıldız sezonu can sıkan bir hal alabilir"
Alper Mert,8,2024,Yürüyene kupa vermezler,"Galatasaray kupayı resmen elleriyle Beşiktaş’a hediye etti. Okan Buruk’un takımı yeni sezona hazır olmadığı gibi geçen sezonki halinden de eser yok.
İmmobile’nin, Nelsson’un hatasında neredeyse maç başlamadan bulduğu gol Beşiktaş’ın skoru koruma isteğini ortaya çıkarır diye beklerken Galatasaray takımı öndeymiş gibi mücadele etti. Erken golü kalesinde gören takım hırs yapar, saldırır, rakibi kendi sahasından çıkarmaz ama bunların tamamını 1-0 geride olan Galatasaray değil Beşiktaş yaptı.
Sarı-kırmızılı oyuncular motivasyon eksikliğinden mi yoksa yorgunluktan mı bilinmez sürekli top kaybı yaptı. Bu kayıplar Beşiktaş’ın en büyük silahı oldu. Beşiktaş, ilk yarıda olduğu gibi ikinci yarının başında da golü bulunca rahatladı. Galatasaray’a boş alanlar bıraktı resmen, “Oynayın” dedi ama Galatasaray’ın isteksiz, enerjisi düşük oyunuyla gol bulmayı geçtim rakip sahaya gidecek gücü bile yoktu.
Beşiktaş’a kupa hediye eden Galatasaray’da İcardi hazır değil hatta sahada bile değil. Ziyech belki bir şut atar diye bu haliyle ilk 11 başlamaz. Davidson Sanchez sakat değilse ilk 11’de oynar.
Kerem Aktürkoğlu güçsüz, Berkan bir var bir yok. Köhn ile inşallah yeni bir sol bek krizi ortaya çıkmaz.
Sözün özü Galatasaray yeni sezona hazır değil ve aşırı derecede temposu düşük, hal böyle olunca sağlıklı yaşam için spor yapar gibi yürüyerek oynayan takıma kimse kupa vermez!"
Alper Mert,9,2024,Şampiyon ve karaoğlan,"Galatasaray ve Fenerbahçe ara­sında oynanacağını sandığı­mız derbiye hakem Atilla Kara­oğlan net şekilde müdahale etti. Galatasaray kadro kalitesiyle Sü­per Lig’in çok üzerinde olduğunu taraflı ve tarafsız herkese gösterdi. Galatasaray sonuna kadar hak et­tiği 3 golü bulurken hakem Atilla Karaoğlan, Fenerbahçe oyuna dahil olsun diye resmen penaltı icat etti. Bu tarz eyyam kokan kararların neyin etkisi olduğunu ayrıca konuşmak lazım!
Okan Buruk be öğrencilerine gerçekten helal olsun. Kadıköy’de şampiyona yakışır bir oyun oy­nadılar. Sezon başından bu yana eleştirdiğimiz Okan Buruk’un bu defa hakkını teslim etmek lazım. Dersine yıllık 15 milyon Euro alıp sarı kart algısı dışında bir etkisini görmediğimiz Mourinho’dan daha iyi çalışmış! Haftayı saha dışında Galatasaray’a operasyon yapılsın mesaisiyle geçiren Fenerbahçe yönetimi saha içindeki hezimeti bu defa hangi bahaneyle kapata­cak bilemiyorum. Karaoğlan’ın durumu ortadayken hakem baha­nesini kimse yemez. Siyasi ope­rasyon deseler o işte bir fotoğrafla sona erdi. Bahaneler bittiğine göre gerçekleri konuşalım. 
Kadıköy’de resmen Galatasaray resitali vardı! Fenerbahçe, Galata­saray izin verdiği sürece oynadı. Okan Buruk 3-1 sonrası kontrollü oyun yerine risk alsaydı skor daha farklı bitebilirdi. Futbol böyle bir oyun, masa için strateji üretenler değil saha içinde işinin hakkını verenler kazanıyor!"
Alper Mert,9,2024,Korkutmuyor tedirgin ediyor,"Saha dışında yönetim zafiyetleri sebebiyle krizi bitmeyen Galatasaray’ın yüzü Okan Buruk ve öğrencileri sayesinde gülmeye devam ediyor. Galatasaray’ın, önce Rize sonra Gaziantep karşısında üst düzey olmayan bir oyunla kazanması Fenerbahçe derbisi arifesinde güven verdi. 2-0 sonrası derbiyi düşünerek aktif dinlenerek üçüncü golü buldu. Muslera da, Furkan’ın orta sahadan attığı golle yeni sezonda yaptığı enteresan işlere bir yenisini ekledi.
Yorgun savaşçı Barış Alper Yılmaz, Rize’de biraz hareketlendi ama Gaziantep maçıyla sezonu açtı. Sanchez’in liderliği Abdülkerim’in de toparlanmasını sağladı. Sara’nın adeta koordinat vererek attığı paslar rakiplerin canını sıkmaya devam edecek gibi duruyor. Batshuayi’nin attığı gol mutlu etti ama oyun içerisindeki inişli, çıkışlı hali Osimhen transferinin ne kadar gerekli ve özel bir hamle olduğunu ortaya koydu. Yunus Akgün’ün attığı gole rağmen eline geçen fırsatı daha iyi değerlendirmesi lazım.
Selçuk İnan’ın takımı ise Süper Lig kalitesinden uzakta bir performans ortaya koyuyor. Ne Rize ne de Gaziantep maçlarındaki rakip kalitesi Fenerbahçe derbisi öncesinde Galatasaray hakkında net bir performans verisi ortaya koymaya yetmez. Ancak Galatasaray, Kadıköy’e saha dışında sürekli hâle gelen anlamsız saldırılara cevap vermek şampiyonu saha içindeki mücadelenin belirleyeceğini yeniden ortaya koymak adına kesinlikle kazanmak için gitmeli!"
Alper Mert,9,2024,Takım oyunu,"Galatasaray için Rizespor maçı bir meydan okuma olmalıydı, öyle de oldu. Sezon başından bu yana özellikle Başkan Dursun Özbek ve yönetiminin yanlış uygulamalarıyla yoğun bir eleştiri yağmuru başlamıştı. Özellikle transferde gidenlerin yeri tam anlamıyla dolmadığı için taraftarlar isyan bayrağını açmıştı. Okan Buruk ve öğrencileri hem oynadıkları futbol hem de farklı kazandıkları maçla kara bulutları dağıtmayı başardılar.
Galatasaray’ın mucize transferi Osimhen gücü ve hareketli oyunuyla takıma bambaşka bir enerji kattı. İcardi’nin yokluğu aranmayacağı gibi ikili forvete dönüş olmazsa ileri uçta forma rekabeti kaliteli bir yarışa sahne olacaktır. Orta saha da, “Bu paraya bu olmaz” dediğimiz Sara duran toplardaki nokta atışı pasları ve oyun içindeki servisleriyle alkışı hak etti. Attığı gol de kendisini eleştirenlere tam anlamıyla cevap oldu. Mertens nasıl bir komutan ve lider olduğunu açıkça gösterdi. Yeni transfer Jakops sahadaki duruşuyla ilk maçından alnının akıyla çıkmayı başardı. Kerem ve Zaha’nın ayrılıkları, Ziyech’in sakatlığı sonrası Yunus Akgün ile Yusuf Demir iyi oynarlarsa kariyerlerinde altın dönemi yaşamaya başlarlar.
Galatasaray sezonun en iyi oyununu oynadı. Bireysel yeteneklerden çok tam anlamıyla bir takım oyunu izledik. Bu güzel oyun üstüne konarak devam ederse baskı altındaki Dursun Özbek yönetiminin kurtarıcısı Okan Buruk olur."
Alper Mert,9,2024,İtalyan inadı,"Gizli forvet, üçlü forvet ya da dümdüz forvetsiz oynayan Montella’yı kesinlikle anlamayacağım. Yıldız statüsünde sayabileceğimiz golcümüz yok ama Galler karşısında iş görecek isimlerimiz de vardı.
Topu orta sahadan hızlı şekilde üçüncü bölgeye taşıyoruz ama gol yapacak organizasyonu beceremiyoruz. Montella bu durumu aynı bizim gibi görüyor ve inatla izliyor, müdahale etmiyor. Acaba sonunda ne olmasını bekliyor bu neyin beklentisi!
Barış Alper en uçta gol arayacak bir oyuncu değil kanatta oynarsa faydası artıyor. Kenan aynı şekilde kanatta üreten bir yetenek. Arda Güler yeni nesil kaliteli bir 10 numara. Bu üçlünün önlerine onların bekleyeceği bir forvet koymak ayıp mı, yasak mı, günah mı?
Barış’ın gördüğü kırmızı kart sonrası yaklaşık 30 dakika 10 kişi oynadık. Yine de pozisyon bulduk. Yani sıradan bir forvet, asli işi gol atmak olan bir isim bu maçı bize aldırırdı. Oynattığı sistemle gol atamayacağımızı anlayan Montella özellikle 10 kişi kaldıktan sonra sadece 0-0’ı koruma üzerine bir oyun kurguladı. Şahsen ben ne olduğu belli olmayan, sıkıcı oyundan, forvetsiz oynama inadından gerçekten çok sıkıldım. Montella’nın korkaklığı bizim çılgın tarzımıza uymuyor!"
Alper Mert,9,2024,Büyük başkan,"Ülke futbolumuz mizahi yapısıyla öne çıkıyor. Bir kulüp başkanının büyük başkan seviyesine ulaşması ya da istifaya davet edilmesi arasındaki değişiklik 15 dakikada gerçekleşebiliyor.
Futbolu transferden ibaret sayan; taktik, sistem üzerine çok fazla fikir konuşma gereği duymayan bir topluluğuz. Medya mensupları olarak bizler zaten transfer olsun reyting gelsin diye konuşulması gereken asıl konuları konuşmuyoruz bile! Kulüpler borçlarını nasıl öder, altyapıdaki çocukların imkanları nasıl düzeltilir; bunlar bizim için önem arz eden konular değil!
Galatasaray yönetimi, Osimhen gibi büyük bir golcüyü transfer ederek üzerindeki karaborsa, Şampiyonlar Ligi’nden elenme gibi bütün baskıları üzerinden attı. Daha önce karaborsa iddiaları hakkında savcılık başvurusu yapan Başkan Dursun Özbek, Osimhen transferinin sabahında üzerindeki bütün yorgunluğu, gerginliği bir kenara atarak “Sütte leke var bizde yok” dedi.
Kendilerini yolsuzlukla suçlayan kulüp üyeleri bile Osimhen transferi sonrası eleştirilerinde kontrollü davranmaya başladı. Futboldaki ve siyasetteki anlık gelişmeler sonucunda oluşan mahalle baskısı, asıl konuşulması gereken konuları yok saydırıyor. Skandal iddialar varmış, borç varmış, projeler söz verilen şekilde işleme konamamış kimin umurunda ki... Yıldız transfer geldiyse yöneticiler kahraman, başkanlar büyüktür! Benim gibi bunu söyleyenler, konuşanlar da sosyal medya dahil her yerde linç edilip, kötü adam olurlar.
Bu yazı, Osimhen gibi büyük bir golcünün transferine çamur atmak için yazılmamıştır; onu da belirtelim..."
Alper Mert,10,2024,KALİTE FARKI,"Galatasaray, Antalyaspor karşısında kalitesini ortaya koyan bir oyun oynadı. Okan Buruk defansı ileride konumlandırarak rakibin geri dönüşlerinin önünü kesmeyi ve üçüncü bölgede daha baskılı şekilde yer almayı hedefledi. Oyunun büyük bölümünde bu plan tutarken nadirde olsa Antalyaspor’un defansın arkasına sarkarak pozisyonlar bulmasına sebep oldu.
Galatasaray’ın aldığı 3 puanda aslan payı 90 dakikayı iki golle tamamlayan İcardi’nin olsa bile Yunus Akgün’e ayrı bir parantez açmak lazım. Bitmeyen enerjisiyle rakibin arkasına yaptığı koşular gerçekten alkışı hak ediyordu. Galatasaray’ın Yunus, Mertens ve Sallai üçlüsü hareketli oyunlarıyla rakibi gerçekten zor durumda bırakıyorlar. Yunus ve Sallai’nin bitirici vuruşlardaki başarı yüzdeleri artarsa özellikle çift forvete dönüşlerde bu durum Okan Buruk’un elini rahatlatacaktır. Defansta Davidson Sanchez gerçekten tam bir lider. Popescu’dan sonra ayakları bu kadar iyi olan rakibi korkutan çıkışlar ve karşılamalar yapan başka bir stoper hatırlamıyorum
Forvet hattının Süper Lig’in çok üzerinde olduğunu bir defa daha görmüş olduk. İcardi, Osimhen ve Batshuayi üçlüsü çok değil biraz oynasa bile rakipler için kabus olurlar. Osimhen’in ilk golünü ofsayt gerekçesiyle iptal eden VAR ekibi tam anlamıyla gövde gösterisi olan röveşata golünü iptal edebilmek için de detaylı tarama yaptı ama istediği malzemeyi bulamadı. Sonuçta Antalya’da kalite kazandı!
 "
Alper Mert,10,2024,Rezalet!,"Nüfusu 2 milyonu bile bulmayan, tipik bir Baltık ülkesi Letonya. Buz hokeyi ve basketbol, en sevdikleri branşlar. Futbol onlar için ‘öte yandan’ bir eğlence aracı. Soğuk ve yağışlı havalara rağmen, sahalara atılmasın diye uluslararası maçlarda tribüne şemsiye sokulması da yasak Letonya’da.
İşte böyle bir ülkenin lig şampiyonuna karşı oynadı Galatasaray. Avrupa Ligi’nin ‘kadrosu en değersiz’ olan takımı sahadaydı ama Galatasaray ‘futbolu en değersiz’ takım gibi oynadı!
Futbolun para değil akıl ve yürek işi olduğu bir kez daha kanıtlandı. Galatasaraylı hiçbir futbolcunun sahada ne yaptığı belli değildi. Biraz Yunus oynadı, o kadar. Diğerleri ‘hazırlık maçı’ modundaydı.
Kağıt üzerindeki değerlerle güçlü olunmuyor. Belli ki maça hiç motive olunmamıştı. Maçı kazanmış olsaydı bile, Galatasaray’ın futbolu rezaletti, oyuncular felaketti. İşin daha da vahim tarafı, saha dışında mikrofonları görünce ona buna sallayan Okan Buruk’un saha kenarında ne yaptığı belli değil. Önce Kasımpaşa sonra Rigas Skola... Biri 3-0’dan 3-3, diğeri 2-0’dan 2-2...
Bu takımı hazırlamak onun görevi. Belli ki aklı Kadıköy’de kalmış. Derbi galibiyeti yaramamış, sezonu orada bitti zannediyor!"
