Yazar,Ay,Sene,Baslik,Paragraf
Argun Darici,1,2024,Fenerbahçe klasiği,"Fenerbahçe klasiği oldu artık rakip alanda oyuna baskı ile başlamak. Oyunun hakimi olan Fenerbahçeli oyuncular çok gol pozisyonu da yakaladı.
Dzeko yine kaçırdı garanti golleri. Ya kaleci kurtarıyor, ya direklere takılıyor, ya dışarı atıyor... Ya da hiç olmadı rakibinin bir yerlerinden dönüyor vurduğu toplar Dzeko’nun. Şeytan bacağını kırdırmıyor Dzeko’ya! Önceki maçlarda gol atamayınca asabi olan Dzeko’nun anlaşılan kulağı çekilmiş ki bu maçta gereksiz sinirlenip arkadaşlarına ve kendine zarar vermedi.
Rakip alanda oynayan arkadaşlarını seyreden Serdar Aziz, konsantrasyon eksikliğinden rakibini kaçırdı. Livakovic de penaltı yaptırdı. Hatalı çıktı. Bu konuda çalıştırılmalı.
Fenerbahçe son birkaç maçtır sağdan Mert, soldan Ferdi ile rakip aut çizgisine inerek oynuyor. Mert haklı olarak yerleşti iyice sağ beke. Dolayısıyla önceki maçlarda tek taraflı sadece sol çizgiden Ferdi ile oynayan Fenerbahçe yok artık sahada. Hakem Cihan Aydın maçın başlarındaki avantaj oynatmadaki isteğini 90 dakikaya yayamadı. Penaltıda kesin ve emin bir kararla doğru çaldı düdüğünü. İyi çıkardı maçı. Ancak aynı Aydın, Fenerbahçeli Serdar’ın kendisini iterek kalaylamasına sesini de sarı kartını da çıkaramadı. Hiç yakışmadı bu zaafiyet Aydın’a."
Argun Darici,1,2024,İdman havası,"İsmail Kartal, Süper Lig’de ilk on birde yer vermediği oyunculardan oluşturmuş sahaya çıkan takımı. İlk dakikalarda uyum sorunu yaşayan Fenerbahçe’yi güzel bir atakta Lincoln’ün harika füzesi öne geçirdi. İkinci organize atakta yine Lincoln’ün asistinde Batshuayi ikinci golü yaptı. İkinci yarıda da gollerine devam etti Belçikalı forvet. Süre ve top aldığı zaman gollerini yapabildiğini gösterdi. Lig maçlarında Batshuayi son dakikalarda değil de 35-40 dakika oynayabilmeli ki gol atma becerisi körelmesin.
İkinci yarı peş peşe gelen gollerle sanki bir idman havasındaydı Fenerbahçeli oyuncular. Adanaspor’un Fenerbahçe’nin yanına yaklaşabilecek, oynayabilecek mecali yoktu. Lincoln ve Batshuayi her an ilk 11’de oynayabilecekleri sinyalini verdiler. Bartuğ ve King de iyiydiler. Bonucci, Fenerbahçe’nin en önemli, olmazsa olmaz oyuncusu olacak kesin. Krunic’in de her zaman kadroda yeri hazır olmalıdır. Takımı toparlayan, ileri-geri çalışan, tam aranan ön libero. Bu durumdan anladığım da İsmail, Crespo gibi isimler de kendilerine yer beğenecekler yedek kulübesinde.
Hakem Çağdaş Altay çok iyiydi, konsantrasyonu tamdı. Maçın tamamında verdiği kararlarda olduğu gibi avantajları oynatmakta da oldukça başarılıydı."
Argun Darici,1,2024,Gole doyduk,"Geçen maçtaki Cengiz Ünder şovundan sonra bu maçta da Dzeko nazire yaparcasına 3 golle ilk yarıdan gözlerimizin pasını sildi. Fenerbahçeli oyuncular futbol adına yapılması gereken güzellikleri nizami bir şekilde yerine getirdi. Rakibe üçüncü bölgede presli oynadılar, çıkarmadılar Konyaspor’u. Rakip kaleye çizgilerden inerek heyecan yaratan ortalar yaptılar. Merkezden de ver-kaçlarla çok kolay deldiler rakibin savunmasını. Taç atışını çabuk kullanarak rakip savunma arkasına da sarktılar.
Dzeko, Fred, Ferdi, İrfan Can çok iyiydiler. Maçın ilk golünde çiçeği burnunda yeni FIFA kokartı takan hakem Kadir Sağlam’ın gördüğü ve ‘Oyna’ dediği pozisyona ‘VARgıtay’  ‘Gel de bir bak ekrana’ dedi. Fenerbahçe’nin garanti penaltısını vermek mecburiyetinde kaldı uyur gezer, sözde FIFA hakemi Kadir Sağlam!
İkinci yarıda oyuna giren Batshuayi de gol tufanından payına düşeni alarak görevini yerine getirdi. Fenerbahçe’nin bu bol gollü galibiyeti olmasaydı geçen maçta 3 gol, 1 asistle oynayan Cengiz’in bu maçta yedek soyunması ciddi sıkıntı yaratabilirdi İsmail Kartal hoca için. Şampiyonluk yolunda ilerleyen Fenerbahçe’nin sorunları kendi kendine yaratmaması, takımın sinir uçları ile oynanmasına müsaade etmemesi gerekir."
Argun Darici,1,2024,Cengiz’in şovunu izledik,"Fenerbahçe istekli, ikinci ve üçüncü bölgede baskılı başladı maça. Meyvelerini de hemen gol olarak aldı. Kimse bu galibiyeti İstanbulspor ile sıklet farkına bağlamaya çalışmasın. Fenerbahçeli oyuncular göstere göstere yaptı şovunu.
Cengiz’in ilk golüne İsmail Kartal, oyuncusundan daha çok sevindi. Cengiz’in gole, motivasyona ihtiyacı olduğunu biliyormuş Kartal. Bu golden sonra sahada milli yıldızın bariz şovu vardı. Önce ayağının kayması ile kendi kalesine gol yaptırdı sonrasında takipçiliğini konuşturup 2. kez fileleri buldu. Devamında kendi klasına yakışır 2 gol daha attı. Cengizli Fenerbahçe adeta yağmur oldu yağdı İstanbulspor’un üzerine
Farklı galibiyete rağmen aslında Fenerbahçe bu maçta azımsanmayacak top kaybı ve pas hatası da yaptı. İsmail Kartal’ın bu gerçekleri de görmesi gerekir. Tüm bunlara rağmen Fenerbahçe birçok gol ve bir de penaltı kaçırdı. Hem tribünleri dolduran hem de TV’den izleyen taraftarına güzel bir pazar günü yaşattı.
Hakem Volkan Bayarslan bu maçta bile faul kararlarında hatalıydı. Ayrıca oyuncuları terbiye etme hakkını da nereden almış acaba Bayarslan? Ancak Fenerbahçeli Cengiz’in attığı üçüncü gol öncesi Serdar Aziz’e yapılan faulde avantaj uygulaması da çok iyiydi. Bu noktada hakkını teslim etmek gerekiyor Volkan Bayarslan’ın."
Argun Darici,2,2024,Kış uykusunda,"Fenerbahçe maça hiç konsantre olmamış. Mental olarak da hiç iyi hazırlanmamış. Bence esasen İsmail Hoca takımını hiç hazırlamamış ve Ankaragücü’nü hafife almış. Aynı zamanda İsmail Kartal çok yorulmuş ve ciddi yorgun da gözüküyor saha kenarında…
Orta sahada Zajc, Krunic, Szymanski kötü günlerindeydiler, gelene ‘geç’ dediler. Üçü birden kış uykusuna yatmışlardı sanki. Orta sahayı çok rahat geçen Ankaragücü’nde Chatzigiovannis’in 50 metre top sürerek attığı 2. gol muhteşemdi. Stoperler Serdar Aziz ve özellikle Bonucci çok bozuktu. Bu oyun İtalyan tecrübeye hiç yakışmadı. İsmail Hoca da hiç olmayacak şekilde Osayi’yi sol bekte başlattı, icat yaptı. İki gol yedikten sonra bekleri yer değiştirse de iş işten geçmişti. Sanki musibet gerekiyor doğruları yapması için İsmail Hoca’nın. Taktik, varyasyon hak getire bir oyun vardı Fenerbahçe’de.
15 milyon Euro’luk Cengiz ise iflah olmaz şekilde kötü oynuyor her maçta. Ara sıra gol atması  olmasa amatör kümede bile oynayamaz bu haliyle Cengiz! Son maçlarda ikinci yarılarda özellikle de uzatmalarda galibiyeti kurtaran Fenerbahçe’de her maç papaz pilav yemiyor tabii ki. Bu kez beceremediler maçı döndürüp kurtarmayı. Umarım iyi olmuştur bu mağlubiyet Fenerbahçe için. Acilen toparlanırlar!"
Argun Darici,2,2024,FENERBAHÇE FITIK EDİYOR,"Maça yine önde baskı ile başladı Fenerbahçe. İlk 15 dakikada Cengiz ve Dzeko kaçırdı. Sonrasında Kasımpaşa presi kırdı. Kasımpaşa da önde baskı ile oynayınca Fenerbahçe bocaladı çıkmakta.
Aytaç ve 17 yaşındaki sol ayaklı başarılı stoper Yasin şutlar denedi. Bir şut az farkla auta çıktı, diğer şutu Livakovic çıkadı. Djiku’nun kafası, Mert Hakan’ın şutu az farkla aut oldu.
İlk yarıda Kasımpaşa daha akıllı, organize ataklarla takım olarak ileri geri oynadı. Fenerbahçe dağınıktı. Taktik varyasyondan yoksun kişisel yeteneklerle oynadı.
İsmail Kartal’ın sürpriz yaparak ilk onbirde sahaya sürdüğü Mert Hakan her yerdeydi. Aşırı çabayla oynadı. Firikikten attığı gol de çok yakıştı Mert Hakan’a. Fenerbahçe seyircisinin her maçta görmek istediği Mert Hakan buydu aslında. Çok alkış aldı seyirciden Mert Hakan.
Kasımpaşalı stoperin kornerden gelen topa gerilerden gelerek kafayla vurup attığı attığı golü Fenerbahçe stoperleri, yerlerine mıhlanmış olarak seyrettiler. Onca iyi stoper elinde olmasına rağmen böyle bir golün yenmesinin sebebi anca ciddiyetsilik, konsantrasyon kaybetmenin sonucu olabilir. İsmail Kartal’ın oyuncularını özel olarak bireysel çalıştırmadığı kanısındayım. Fenerbahçe, yine eski yıllardaki gibi taraftarlarını fıtık ederek yolunda ilerlemeye çalışıyor."
Argun Darici,2,2024,Gençler pupa yelken,"26. haftada genç hakemler çok iyiydi. Aman nazar değmesin... Ama öne çıkan isimlere bakalım:
Beşiktaş-Konyaspor: Tugay Kaan Numanoğlu ile İstanbul bölgesi, hasret kaldığı, FIFA kokartını hak ederek göğsüne takan hakemine kavuşacak gibi. Tebrikler.
Ankaragücü- Galatasaray: Algoritmanın Galatasaray’ın kadrolu hakemi olarak kayıtladığı Ali Şansalan, penaltıyı da es geçen yanlış kararları ile yine şaşırtmadı. Aldığı maçlarla algoritmayı kendisine uyduran ilk hakem olarak tarihe geçebilir!
Rizespor-Fenerbahçe: Arda Kardeşler’in kötü hava ve saha koşullarında verdiği kararların hepsi tartışıldı. Pek iyi de değildi.
Pendikspor-Trabzonspor: Halil Umut Meler’in penaltısı yanlıştı. Darp sonrası sahada mağdur görüntüsü vermeyen, dik duran, psikolojik eziklikten kurtulan Meler’i görmek istiyorum. Şimdilik geçmişinden yiyor, yazık da ediyor.
Hatayspor- Sivasspor: Ümit Öztürk’ün görev alması, hakemlik için adeta günah! Yine başarısızdı. Verdiği penaltıyla çok güldürdü seyredenleri. İyice komik duruma düştü. Maskara olmamalı hakem!
Kasımpaşa- Karagümrük: Yorgun görünüşlü, uyurgezer Kadir Sağlam düdükleriyle herkesi iyice baydı. İnsan uykusunda bile daha doğru kararlar verir. FIFA kokartını taşıyamıyor!"
Argun Darici,2,2024,Zirve yarışına yelken açtı,"Her iki takım için de ağır saha ve şiddetli yağmur vardı... Fenerbahçe hocası İsmail Kartal maçtan önce sahanın nereleri su toplamış, ağırlaşmış oralarda pas yapmadan, kaleye uzaktan şutlarla oynamayı organize etmesi lazımdı. Ama Fenerbahçe paslarla kalecinin dibine kadar gidip pozisyon bulmak isteyince Rizespor oyunun hakimi oldu ilk yarıda.
Fenerbahçe’de ilk yarıda sadece Dzeko’nun bir tek tehlikeli şutu vardı onu da Rizespor kalecisi çıkardı. Ev sahibi organize atakta 27. dakikada golü buldu. Ferdi oyunu seyre dalıp ofsaytı bozduğunun farkında bile olmayınca golü yedirdi takımına. Ferdi’de özellikle son iki haftadır ciddi düşüş var. Oyunda ileri çıkamayınca Ferdi’nin savunma zafiyeti bariz göze çarpıyor. Sağ ve sol bekler hücumda çalışmayınca Fenerbahçe’nin atak gücü çok düşük oldu ilk yarıda.
Ağır sahada Fenerbahçe’nin çıtkırıldım, yıldızları Cengiz, Krunic, Szymanski çok pasif kaldılar. İkinci yarı İrfan Can, Mert Hakan ve Serdar’ı oyuna alan İsmail Kartal bir anda oyunu da lehine çevirdi. Bu üçlünün organize atağında Serdar Dursun ilk golü yaptı. Mert Hakan’ın çabalarını gole çeviren Dzeko hem takımının üzerinden kara bulutları dağıttı hem hocası İsmail Kartal’ı ipten aldı. İrfan Can’ın golüyle kesinleşen galibiyet şampiyonluğa yeniden yelken açılmasını sağladı."
Argun Darici,2,2024,Eskilere taş çıkarıyorlar!,"Galatasaray- Başakşehir mücadelesinde Cihan Aydın; seyirci baskısı, büyük takım baskısı hissetmeden güzel hakemlik yaptı. Sınırda olan, kırmızı denen pozisyondaki sarı kartında da doğruydu. FIFA’ya giden yolu açık olsun.
Fenerbahçe-Alanyaspor karşılaşmasından Çağdaş Altay gayet başarılı çıktı. Kırmızı kart denen, ayağı basma olayı sınırdaydı. Hakemin sarısına hak vermek gerekir. Ayrıca penaltı pozisyonunda Alanyasporlu oyuncu, Fenerbahçeli oyuncuyu kucaklamış; kucaktan kurtulmak isterken oyuncu da yeri boylamış. Nasıl penaltı vermesin? Oyuncu, penaltıyı hak etmesi için illa rakibinin kucağında mı kalmalı? Kucaklanan oyuncuya faul için hakemin neyi görmesi gerekiyor ki! Çağdaş Altay avantajları da cesaretle oynattı. Gösterdiği isabetli sarılarla maçın tansiyonunu düşürdü. Kısaca zor maçın içinden iyi çıktı.
Kayseri - Beşiktaş müsabakasında baygın ve yorgun bakışlı hakem Kadir Sağlam uzun süreden beri ilk kez güzel yönetim gösterdi ve tebrikleri hak etti.
Diğer maçlarda Zorbay Küçük, Burak Pekkan, Direnç Tonusluoğlu ve başarısız performans döneminden sonra Atilla Karaoğlan, oldukça başarılıydılar. Emre Kargın ve mental yorgun olduğu anlaşılan Abdülkadir Bitigen daha iyi olmalılar. Ali Şansalan’ın ise bu performansı ile algoritmadan hala nasıl şans aldığı merak konusu!"
Argun Darici,2,2024,Kabul edilemez!,"Fenerbahçe oyuna ön alanda baskılı başlamak istedi ama Alanyaspor’a dişini geçiremedi. Alanyaspor sertlikle vakit geçirmek isteyince, yere yatan her oyuncusu da yerden kalkmayınca Kadıköy’de sinirler gerildi. Bu da oyundan kopmasına neden oldu sarı-lacivertlilerin.
Dzeko ikinci yarı güzel bir kafa golü atsa da yine beklenen performansından uzaktaydı. Tamam Dzeko gol atsın diye oynatılıyor ama son maçların golcüsü Batshuayi’yi yedekte oturunca da hücumda sıkıntı yaşanıyor.
İsmail Kartal’ın ikinci yarıya Cengizi çıkartıp İrfan Can ile başlaması çok akıllıca bir hareketti. Savunma hatalarından yenen şok goller Fenerbahçe’nin oyununu da moralini de bozdu. Ancak oyuncular bilmeli ki kendisine rakip olabilecek bir takım varsa o da sahadaki onbir kadar kenarda oturan kaliteli ikinci onbir oyuncu olabilir. İkinci yarı başlarında hakem Çağdaş Altay’ın çok güzel görerek, tereddütsüz doğru olarak verdiği penaltı ile Tadic beraberliği sağladı. Fenerbahçe takımı geçtiğimiz sezonlarda küme düşme bölgesindeki takımlara kaybettiği puanlarla şampiyonluğu kaçırma tecrübesinde olan bir takım. Mutlu sona ulaşmak istiyorsa bu tür puan kayıpları yaşamamalı.
Alanyaspor kalesinde olan Fenerbahçe’nin eski futbolcusu kaleci Ertuğrul yaptığı kurtarışlarla ‘Livakovic’den çok daha az paraya ondan daha iyi oynarım’ der gibiydi adeta."
Argun Darici,2,2024,Doludizgin gidiyorlar,"Gaziantep Teknik Direktörü Sumudica haftalardır süren İsmail Kartal hakkındaki gereksiz konuşmaları nedeniyle ciddi gergindi maçta. Rumen hocanın yarattığı bu gerginlikten zararlı çıkan yine kendi takımı oldu. Stres içinde olan Gaziantep’te Maxim penaltıyı kaçırdı. Furkan’ın müthiş bir şutu da direkten döndü. Fenerbahçe oyuncuları stresli olan maçta sinirlerine hakim olarak oynadılar. Özellikle Mert Hakan daha önceki maçlardaki gereksiz ve yapmacık hareketlerini bırakıp oyununu oynayınca takıma çok faydası oldu.
Batshuayi biri penaltıdan 2 golle yine şans bulduğunda yıldızlaştı. Adeta “İlk 11’de oynatın beni” diye bağırıyordu. Tabii ki kulağının üstüne yatan İsmail Kartal duyabilirse bu haykırışı! Fenerbahçe kalesindeki İrfan Can, hem Gaziantep’in haklı kazandığı penaltısını hem de diğer etkili şutlarını kurtarıp Livakovic’e de tehdit olduğunu açıkça gösterdi. Hakem Burak Şeker, genel olarak iyi çıktı bu stresli maçın içinden. Ancak Süper Lig’de atılan penaltıların çoğu maalesef sakat! Zira kuralda “Penaltı vuruşu yapan oyuncu hız almayı tamamladıktan sonra topa vurur gibi yapıp kaleciyi yanıltırsa (hız alırken yanıltmaya izin verilmektedir) hakem vuruşu yapan oyuncuya ihtar verir” yazar ve aleyhe endirekt vuruş verilir. Hakemlerimizin bu maddeyi uygulamadığı kesin!"
Argun Darici,2,2024,Şut mühendisi,"Fenerbahçe’de kaliteli stoper bolluğu yaşanıyor. Serdar, Djiku, Bonucci, Becao, Oosterwolde gibi hiçbir takımda olamayacak kalitede savunmacılar var kadroda. Dün de Çağlar ilk 11’deydi…
Maçta kora kor mücadele vardı. Sergen hoca ile çıkış yapan Antalyaspor deplasmanı, kağıt üzerinde çok zordu, sahada da öyle oldu. Bitirici son pas ve hareketlerden acizdi iki takım da.
İlk yarıda çok top ezip, çok top kaybeden, bencil de oynayan Cengiz ve Tadic Fenerbahçe’nin ilk golünde İsmail Yüksek ile birlikte başroldeydiler. Tadic’in adrese teslim ortasında İsmail’in güzel asistini Cengiz’in mühendislik harikası şutunun gol olması izledi.
İsmail Hoca’dan anladığım takımını rakibe göre bir taktik ve oyun kurarak oynatmıyor. Her maç aynı anlayışla sahaya sürüyor. Rakip iyi top yapıp mücadele edince Fenerbahçeli oyuncular dağılıyor, toplanıp gol pozisyonu bulmada da zorluk çekiyorlar. Kanatlarda bu kez Ferdi ve Mert de iyi çalışmayınca iyice bocaladı Fenerbahçe. Dzeko gol atmayı bırakın, bu kez de gol pozisyonu özürlüydü. Krunic daha çok sorumluk almalı. Yeni transfer Çağlar oldukça dikkatliydi, yerini kaybetmemek ve pozisyon vermemek için aşırı çaba harcadığını gördüm.
Mutlu sona erişmek için çok önemli bir deplasmanı da atlayan Fenerbahçe sona doğru huzurla gidiyor."
Argun Darici,3,2024,Dolar/TL bugün ne kadar?,"Dün düşüş eğiliminde hareket eden dolar/TL, günü yüzde 0,6 azalışla 32,0384'ten tamamladı.
Dolar/TL, yeni güne değer kazancıyla başlamasının ardından saat 10.00 itibarıyla yüzde 0,4 yükselişle 32,1520'den işlem görüyor. Aynı dakikalarda avro/TL yüzde 0,1 yükselişle 34,8740, sterlin/TL yüzde 0,1 düşüşle 40,6480'den satılıyor.
Dolar endeksi ise şu sıralarda yüzde 0,2 artışla 104,2 seviyesinde bulunuyor.
Türkiye Cumhuriyet Merkez Bankası dün politika faizi olan bir hafta vadeli repo ihale faiz oranını 500 baz puan artırarak yüzde 50'ye çıkardı. İngiltere Merkez Bankası faiz oranını yüzde 5,25'te sabit bıraktı. Buna karşın İsviçre Merkez Bankası (SNB) ""sürpriz"" şekilde politika faizini 25 baz puan düşürerek yüzde 1,50'ye indirdi.
Analistler, SNB'nin adımıyla birlikte ABD Merkez Bankasının (Fed) diğer büyük merkez bankalarından daha sonra faiz indirimlerine başlayabileceği endişesinin doların güçlenmesine neden olduğunu, dolar endeksinin dün SNB'nin faiz indiriminin ardından yaklaşık yüzde 1 yükselerek 104,2'ye çıktığını hatırlattı.
Bugün gözlerin Fed Başkanı Jerome Powell'ın konuşmasına çevrildiğini belirten analistler, Powell'ın sözle yönlendirmelerinin varlık fiyatlarının yönü üzerinde etkili olmasının beklendiğini kaydetti.
Bugün yurt dışında Almanya'da Ifo iş dünyası güven endeksinin takip edileceğini belirten analistler, teknik açıdan dolar endeksinde 104 ve 103 puanın destek, 105 ve 106 puan seviyelerinin ise direnç konumunda olduğunu bildirdi.
(AA)"
Argun Darici,3,2024,Uğursuzluk Meler’de mi?,"Hep aynı hakemin başına bir şeyler geliyorsa bir çapanoğlu aranır maalesef…  Geçmişte yöneticilik, psikoloji, futbol bilgisini işin içine katmadan kuralları motamot uyguladığını düşünen bir hakemin yönettiği maçlar yarım kalmıştı, hakemliğini de bitirmişti zamanın MHK’sı. Günümüzün Süper Lig’i, eskinin 1. Lig’i Karadeniz takımlarından birinin maçına, çok koşmasıyla ünlü bir FİFA hakemini, o takımın yöneticileri, ‘Bize uğursuz geliyor, onunla her maçı kaybediyoruz, onu görünce oyuncularımızın bacakları titriyor, oynayamıyorlar’ diyerek istemezlerdi. O zamanki MHK da o hakemi, o takımın maçlarına vermezdi.
Şimdi de Halil Umut Meler’in her maçı bir olay! Ankaragücü maçında  yumruk, tekme, Beşiktaş- Galatasaray derbisinde onay görmeyen kararlar, Trabzonspor-Fenerbahçe maçında 90 dakika içi ve dışı  olaylar. Bunların hepsi de Meler’i mi buluyor! Acaba sebep Meler’in yetersizliği mi? Yoksa bir uğursuzluk mu var Meler’de!
Meler’in durumu zordu! Maçı masa başına bırakmadı, bitirdi, dert oldu! Bitirmese de başka bir dert olur muydu? Yani ne İsa’ya ne Musa’ya yaranabildi!
Galatasaray maçındaki Atilla Karaoğlan’ın sahada bir titrek, sarsak görüntüsü var, hiç güven vermiyor. Beşiktaş maçında Burak Pekkan sanki 80’lik Ajda hakemlik yapsa daha iyi mi olurdu dedirtti. Hızını alamayıp kalecinin dibine kadar koşan Bahattin Şimşek, kendine  kabadayı yürüyüş tarzını şekil yapan Cihan Aydın batırdılar kendilerini. Diğer hakemler ise az hasarlarla kapattılar haftayı."
Argun Darici,3,2024,Zor da olsa Trabzon’dan çıktı,"Mücadelede gücü yüksek, heyecan dolu, stres katsayısı büyük maç oldu. Fenerbahçe takımının iddiasının devam etmesi için maçı almaktan başka çıkar yolu yoktu. Fenerbahçeli oyuncular rakibine alan bırakmadan, topun olduğu yerde çoğalarak oynadılar. Mental olarak da iyi hazırlanmışlardı.
Trabzonspor ilk 15 dakikaya kadar topu pek göremedi. Ancak daha sonra oyunda dengeyi kurdu. Szymanski, Ferdi, Dzeko, Osayi iyi, Tadiç ise çok iyi oynadı. Fred bir başka alem futbolcu. Bu maçta yaptığı güzel işlere iki güzel golü de ekledi. Trabzonspor açık alanda dağınık oynayınca merkezinde oluşan boşluklardan golleri yedi.
Özellikle ikinci yarıda Trabzonsporlu taraftarların tansiyonu çok yüksekti. Seyirci sahayı sulamak istercesine bolca küçük su, plastik bardak yağdırdılar. Hakem Halil Umut Meler de oyunu durdu. Oyun durdukça daha da çok yağdırdı seyirciler suları.
Su bardaklarından ürken Fenerbahçeli oyuncular dağıldılar, mücadele güçlerinden bariz bir şekilde düştüler. Oyunu bırakmayan Trabzonspor mükafatını da aldı. Bardhi frikiken güzel bir gol yaptı. Livakovic’in yediği golde hatası çoktu. Djiku’nun yaptığı acemice harekete penaltı vermekle haklıydı hakem Meler. 88. dakikada Batshuayi, Fenerbahçe’yi Trabzon’dan zaferle çıkardı."
Argun Darici,3,2024,Tur için oynadılar,"Fenerbahçe turu almak için tipik bir kupa maçı oynadı. İlk maçtaki avantajlı skoru korumak için sahaya çıkmıştı. Bu anlamda akıllı da oynadı. Kalesinde yaşadığı tehlikelere İrfan Can Eğribayat ve arkadaşları başarıyla karşılık verdiler. Skor korumanın, skor için oynamaktan daha zor olduğunu bir kez daha gösterdi Fenerbahçeli oyuncular.
İlk 15 dakika sonrasında orta alanı rakibe kaptırdı. Ataklara zorlanarak çıktı. Hücumlarda savunma güvenliğini riske atmamak için çoğalamadı ileride Fenerbahçeli oyuncular. Union SG takımı fizik ve mücadele gücü yüksek oyunculardan kurulu. Bu özelliklerine uygun da oynuyorlar. İlk maçtaki skordan sonra kaybedeceği bir şey olmayınca sürekli gol için disiplinsiz ataklarla cesaretiyle oynayınca Fenerbahçe’ye de mecburen savunma yapmak kaldı. Kaleci İrfan Can’ın ilk yarıda rakibe verdiği pas yürekleri ağızdan getirdiyse de oradan gelen tehlikeli topu kurtaran da yine kendisiydi.
Ferdi ofansta ve savunmada yerden kesici olarak çok başarılı olmasına rağmen yenen gollerin birçoğunda hatasından kaynaklandığını da  İsmail Hoca görmeli artık.
Bu tur maçı,  futbol için ölçü olamaz. Önemli olan turu kazasız geçmekti bunda da başarılı olan Fenerbahçe, Avrupa yollarında da mutlu sona doğru ilerliyor."
Argun Darici,3,2024,TRAJİKOMİK!,"Galatasaray-Rizespor maçında Bahattin Şimşek; FIFA kokartı takmanın anlamını, aşırı koşarak rekor kırmak olduğunu mu zannediyor acaba? Kafasını sürekli çok koşmakla meşgul edince de ikili mücadelelerdeki ihlalleri kaçırıyor. Hataları da ayyuka çıkıyor. Şimşek yazık ediyor kendine; biraz baba sözü dinlemeli!
Fenerbahçe-Pendikspor mücadelesinde Kadir Sağlam’ın hakemliği dram mı, komedi mi? Tam bir trajikomik durum! Sahada uyurgezer durumda; kendinde değil gibi. Düdüğü ağzına götürüyor; çalacak zannediyorsun, çalmıyor. Olmayacak yerde de çalıyor o düdüğü. Daha ilk dakikalarda kale sahası içinde Pendik kalecisinin kullanacağı faulü ceza sahası yayının önünden kullanmasına onay verdiğinde zaten bitmişti! Mert Hakan’ın itirazı ile faulü yerinden attırınca, maçın idaresini de Mert Hakan’a teslim etti Sağlam. Çokça yanlış kararının yanında disiplin ve ciddi otorite zaafiyeti yaşadı. Ayrıca oyunculardan yediği parmağın ve fırçanın haddi hesabı yoktu!
Gaziantep-Beşiktaş karşılaşmasındaki Arda Kardeşler yeterince tecrübeli ama kabiliyeti sınırlı! Anca bu kadar becerebiliyor hakemliği... FIFA kokartının sağladığı güçle nasıl bu kadar zorlanıyor, anlaşılır gibi değil.
Çağdaş Altay, Ali Şansalan, Zorbay Küçük, Mert Güzenge ve Halil Umut Meler iyiydi; çomaklamadılar maçları. Volkan Bayarsalan ve Ümit Öztürk ise vasat altıydılar."
Argun Darici,3,2024,Uyurgezer hakem!,"Fenerbahçe’nin aklı Union SG maçındaydı hala… İsmail Kartal, takımı mental olarak hazırlayamadan çıkarmış sahaya. Pres yapan, mücadele eden Pendikspor’un karşısında ciddi şaşkınlık yaşadı sarı-lacivertliler. Sakin olup oyunlarını oynayacaklarına rakiple ve hakemle oynayınca, telaşlı ve gereksiz aşırı sinir içinde oldular. Bu haliyle normal olarak Fenerbahçe ilk yarıda pozisyon bulamadı rakip kalede. Ayrıca Pendiksporlu oyuncular her mücadelede yere yatıp iyice sinirleri germeyi da ihmal etmediler.
Ferdi hücumda çok iyi ama bilinmeli ki yenen gollerin çoğunda hatası var. Bu maçta da kendisinden boyca küçük arkasındaki Halil’e kafa vurdurdu, golü yedirdi. İsmail Hoca’nın buna çözüm bulması gerekir. Tabii ki yenen bu golde Ferdi kadar o topa çıkmayan kaleci Livakovic’in de hatası büyüktü.
İsmail Kartal Hoca umarım ne yaptığını biliyordur! Teknik direktör oyuncuları ile kedi fare oyunu oynamamalı. Futbolcuların, teknik direktörün kölesi olmadığını bilmesi gerekir ki en yüksek verimi alabilsin İsmail Hoca.
Hakem Kadir Sağlam ise sahaların meşhur uyurgezer hakemi! Önündeki çıplak pozisyona dışarda kararı verdi. VAR uyardı da penaltıyı verebildi. Bu arada Dzeko’dan, Mert Hakan’dan, Serdar Aziz’den bolca fırça ve parmak yedi hakem Sağlam."
Argun Darici,3,2024,Çok değerli galibiyet,"Maç öncesi kağıt üzerinde ürkütücü fizik gücü ve yüksek yüksek temposuyla tehlikeli gözüken Union SG karşısında Fenerbahçe; mücadele gücü yüksek, agresif ve ilk topta rakibinin dönmesine fırsat vermeden, yoğun presle oynadı. Fenerbahçe’nin bu mücadelesi ve oyunu karşısında aciz ve şaşkın kalan Belçika takımında oyuncular ve teknik direktör sinirlerine hakim olamadı.
Görevini fazlasıyla yapan İsmail Yüksek, dinamo gibi çalıştı. Savunmada Djiku hatasızdı. Arkadaşlarının açıklarını da kapatarak cefakarca oynadı Ganalı savunmacı. Fred ve Szymanski ilerde, orta alanda, savunmada, kısaca her yerdeydiler. Oosterwolde stopere geçince yerinde ve risksiz müdahalelerle çok iyiydi. Kendisi hazırlayıp attığı gol ise muazzamdı Oosterwolde’nin.
İsmail Kartal aslında her maçtan önce yapması gerektiğini bu maçta yapmış, rakibi ciddiye almış ve iyi etüt edip öğrencilerini de iyi çalıştırmış. Fenerbahçe oyundan hiç kopmadan, çok dikkatli ve hatasız oynamaya çalıştı, bunu da büyük bölümde başardı.
Batshuayi alışkanlık haline getirdiği Avrupa maçları golünü bu maçta da yaptı. Kupa maçlarında Batshuayi’siz Fenerbahçe düşünülemez oldu. Bence bu çok değerli deplasman galibiyeti İsmail Hoca’ya yazılmalı kesinlikle."
Argun Darici,3,2024,İktidara ulaşan VAR!,"VAR hakemlerinin çoğu, sahada hakemliği becerememiş, hakemlik yeteneği eksik bireylerdir. Sahadaki hakemliklerinde başarısız maçlarından sonra toplum içine çıkamamış, çokça mahcubiyet yaşamışlardır. İnsanların alaycı tavır ve eleştirileriyle karşılaşmışlar, istenmeyen olmuşlar ve bunlarla tarifsiz bir yalnızlık içinde baş etmeye çalışmışlardır. Belki de bu nedenlerle takımlara, basına, diğer hakemlere karşı öç duyguları gelişmiştir! Zira öç alıyorlarmışçasına VAR’da iş yapıyorlar.
VAR’ın hakemleri görüntülere bakmaya davet etmesi gerekirken, çağırmayıp kendilerinin karar vermesi bir tatmin mi acaba? Açıklanan VAR kayıtlarından anladığıma göre, hakemleri ekrana çağırmanın haklı olduğunu kanıtlamak için adeta çırpınıyorlar. Ayrıca VAR, hakeme kendi kararlarını kabul ettirmeye de çalışıyor ve başarılı da oluyor.
VAR’ların bazılarında başarısız hakem geçmişlerinden kaynaklanan aşağılık kompleksleri gelişmiş; ciddi psikolojik sorunlar oluşmuş olabilir.
Sonuçta VAR hakemleri maçlarda komplekslerini tatmin etmenin mutluluğu içinde! Avuçları ovuşturarak bir başka maçı hararetle bekliyor gibiler.
Son derbide Meler, herhalde nasıl olsa yumruk, tekme atamazlar diye düşündü ki, penaltıyı ve kırmızı kartı VAR’a bıraktı. VAR da Meler’i sahaya gömerek, tatminini bir kez daha yaşayarak, iktidara ulaştı adeta!"
Argun Darici,3,2024,Hatay ilaç gibi geldi,"Süper Lig için her türlü yetersiz gözüken Hatayspor karşısında ilk yarıda golleri rahat buldu Kanarya... Soldan önce Dzeko sonra Tadic ortaladı, tamamlayanlar Osayi ve Cengiz oldu. Kendi sahasında oynadığı maçlarda bile hiç bu kadar rahat olamadı sarı-lacivertliler. Fenerbahçe’nin İlk golünde Tadic’in Dzeko’ya verdiği pas ve Dzeko’nun yer değiştirerek aldığı top ile asisti, devamında Osayi’nin golü yapışı, hücumun antrenmanlarda da çalışılmış bir varyasyon olduğunun bariz göstergesiydi.
Dzeko çok hırslıydı, her yerde vardı. Koştu, mücadele etti, asist yaptı, pozisyona girdi. Gün Dzeko’nun günüydü. Ferdi de ondan aşağı kalmadı oynadığı oyunla. Szymanski ise kaleci Erce ile karşı karşıya kaldığı pozisyonlarda o golleri nasıl kaçırdığını kimseye anlatamaz. Güzel bir gol atmasına rağmen hala hayalleri süsleyen Cengiz yok sahada.
Ankaragücü’ne karşı elenme hadisesinin üzerine ilaç gibi geldi Fenerbahçe’ye bu galibiyet. Hatayspor acılı Fenerbahçe’yi adeta tedavi etti. İsmail Kartal’ın takımı lige kazasız, belasız devam ediyor. Fred’in dönmesi de ayrıca önemli bir gelişmedir. Sıra İrfan Can’da… Eksik oyuncuları tamamlanınca Fenerbahçe yine tutulmaz olacaktır.
Maçta tartışılacak pozisyon da yaşanmadı, Atilla Karaoğlan’ın hakem şansı da çoktu."
Argun Darici,4,2024,Kriz yönetimi yok!,"Fenerbahçe için olmak ya da olmamak maçıydı. Ancak sahadaki Fenerbahçeli oyuncuların hali pek öyle gözükmüyordu. Sakin sakin oynadılar. Normal bir hırs ve mücadele vardı sarı-lacivertlilerde. Her iki takım da pozisyon yakaladı. Dzeko birçok garanti gol pozisyonunu harcadı. Fred ise müthiş bir şutla doksandan kalenin ağlarını alarak golü yaptı. Olympiakos maçında kendisini dışarı alan İsmail hocayı bu golle tekzip etti.
Sivasspor S.O.S. veren Fenerbahçe savunmasını hallaç pamuğu gibi attı. Ev sahibi oyuncularun üç, dört şutunu kaleci Livakovic kritik atlayışlarla kurtarsa da Koita’nın golüne ise engel olamadı.
Maalesef İsmail hocanın kriz yönetimi yok. Ayrıca belli ki kafası da çok karışık, mental yorgunluğu üst seviyede. Yetersiz bakiye gibi bir surat ifadesi var. Sonuçta Fenerbahçe’nin Türkiye Kupası, Konferans Ligi ve ligdeki bu kayıplarının tek adresi, yetersiz olduğunu düşündüğüm İsmail Kartal’dan başkası değil.
TFF’nin kıvrak zekası ile tam zamanında getirdiği yabancı VAR’lar ile hakem, kumpas meselesi de aut olunca İsmail hocanın hali nice oldu! Yabancı VAR’ın her dediği doğru mu? Ekrana yabancı VAR tarafından çağırılan her hakem misafirperverlik yapıp doğru yazılış demeden yabancı VAR’ı kırmıyorlar, her dediklerini yapıyorlar."
Argun Darici,4,2024,Tercihler ve sonuçlar!,"Havası ağırdı maçın! Fenerbahçe bir farklı mağlup olduğu karşılaşmanın rövanşına hırslı çıktı. Oyuncuların mücadele gücünün yüksek olmasına rağmen futbol oynama, gol pozisyonu bulma kabiliyetleri düşüktü. 11. dakikada golü ilk yarının yıldızı İrfan Can attı. Golden sonra nedense Fenerbahçe iyice dağınık oynadı, çok da top kaybetti. Pres yapmak istedi o da olmadı.
Fred, Osayi, Dzeko, Ferdi, Becao başta olmak üzere bütün oyuncular iyi niyetle çabaladılar tur gelsin diye. Futbolda dün yoktur ama İsmail Kartal hocanın ilk maçtaki oyuncu seçimindeki hataları olmasa Fenerbahçe kendi sahasında dans eder, turu rahat alırdı ama maalesef böyle olmadı. Oyunun gidişatı İsmail hocaya da kenarda dokuz doğurturdu. Bence yine oyuncu seçiminde hata yapmıştı. Batshuayi’yi oyuna anca 72. dakikada alması büyük handikaptı. Özellikle kupa maçlarının golcüsüne sakatlıktan çıkmasına rağmen daha çok süre vermeliydi. Seyirci bile Batshuayi’yi kurtarıcı gibi gördüğünü belli ediyor tavırlarıyla.
İsmail hoca idrak edebildi derken, takımına gol, goller gerekirken Dzeko’yu çıkarması, tek santrfor ile oynamaya inat etmesi de anlamsızdı. İsmail hoca mental olarak yorgun, formsuz kesin olarak.
İsmail Kartal hocanın tercihleri 120 dakikada yarı finali getirmeyince, Olympiakos penaltılarda turu kapıp gitti."
Argun Darici,4,2024,Yabancıda boncuk VAR!,"VAR odasından sonra yakında yeşil sahaya da gelir yabancı hakem...! TFF sanırım politik vaziyet aldı. Yabancı hakem işi uzun sürerse çok kokar biline! İlk hafta yabancı VAR’lar için iyiydi. Yediler, içtiler, aldılar cukkayı gittiler. Ya kötü hakemlik yapsaydı bir tanesi? TFF acaba ‘O hakemi istemiyorum’ diyebilecek miydi? Derse ait olduğu ülke ne diyecekti? TFF yabancı VAR’ları son anda açıklıyormuş. Bildim bileli önceden öğrenir ya da bilirler hangi hakemin maçlarına geleceğini bizim takımların yöneticileri. Bence yabancı hakemleri de bilirler önceden. Ceplerini, bavullarını doldururlar derilerle. Hediyeleşmek imandandır!
Yabancı hakem diye şeyinde boncuk mu bulacağız! Her karalarını doğru mu kabul edeceğiz! Yunanistan’da yabancı hakemler cirit atıyor. Ancak Fatih Terim hoca maçtan sonra Danimarkalı hakem için “Böyle hakem gelecekse hiç gelmesin” demiştir. Bundesliga’da takımlar hakemlerinden çok şikayetçiler. Hırvatistan ligine o beğenilmeyen Alman hakemler gidiyor, Hırvatlar da memnun değiller. İki sene önce Avusturya ile İsviçre hakem değişmesi yapıyorlardı.  Ancak Avusturya, İsviçreli hakemlerinden memnun kalmadı ve anlaşmayı sonlandırdı.
Yabancı hakem konusunda hiçbir ülke iyi sonuç alamamış ama biz alırız! Bizde her şeyi çok bilen yabancı sevici ulemalar var ya! Kına yaksınlar acilen..."
Argun Darici,4,2024,Yabancı VAR karizmayı çizdi!,"İlk yarıda Livakovic iki bariz kurtarış yaptı, bir gol yedi. Karagümrük kalecisi sadece bir top çıkardı. Fenerbahçe ilk şutu anca 31. dakikada Fred ile çekebildi. İlk yarıda çok dağınıktı Fenerbahçe. İkinci ve üçüncü bölgede çok top kaybetti. Pres yapmak istedi onu da beceremedi. İkinci yarıya Dzeko’nun yanına Batshuayi’yi alarak başladı İsmail Kartal, çok da doğru yaptı.
Batshuayi’nin başlattığı atakta Fred’in güzel pasını yorgun Dzeko çok güzel şutla gole çevirdi. İkinci yarıda, ilk yarıya göre çok başka bir Fenerbahçe vardı. Koşan, tempo yapan, baskı yapan, hırsla oynayan oyuncuları görünce taraftar da coştukça coştu. Fenerbahçe şampiyonluğa oynuyorsa, mücadeleyi sahada göstermesi gerekir. Zira Livakovic her maçta böyle muhteşem oynayamayabilir!
Portekizli VAR ilk penaltıyı haklı olarak verdirdi, ikincini de haklı olarak iptal ettirdi hakeme. Yabancı VAR hakemi, Tugay Kaan Numanoğlu’nun bütün karizmasını çizdi! Ancak bu hafta sadece üç maçta yabancı VAR’a görev verilmesi, haksızlığa neden oldu gibi geldi bana. Daha önceki yerli VAR’ların ‘ofsaytımsıları’, ‘beklentiye göre’, ‘hissiyata göre’ kararları nedeniyle alınan, kaybedilen puanlar ne olacak dedirtir insanlara!"
Argun Darici,4,2024,Değişikliklerle tura tutundu,"İsmail Kartal takımın hocası, tabii ki oyuncuları ile antrenmanlarda beraber ve kimin oynayacağın için son karar kendisinde. Ama görünen köy de kılavuz istemez derler. Fenerbahçe’nin bu saatten sonra oynayacağı her maç önemli ve bu yüzden maça göre oyuncu seçimi olmamalı. Bu önemli maça da uzun süredir oynamayan Becao ve formsuz Çağlar ile başlayınca ilk iki golü bu iki stoperin hatalarından yedi.
Teknik heyet takımı sahaya çıkarırken Olympiakos’u hiç izlememiş ve ciddiye almamış belli ki. Ayrıca illa Oosterwolde’yi oynatmak için Ferdi’yi kenarda tutmakla, İsmail dururken Krunic ile oyuna başlamakla, Fred yerine Zajc ile orta sahayı kontrol etmeye çalışmakla İsmail Hoca ne planladı merak ediyorum. Ne zaman oyuncu değişikleri oldu o andan sonra Fenerbahçe kendine geldi.
Süper Lig alışkanlıklarından olsa gerek İrfan Can, Dzeko, Oosterwolde hakemle gereksiz konuşup, takımın ve kendilerinin sinir katsayısını  arttırıyor.
İsmail Hoca bu maçı Olympiakos’a hediye etmiş gibi olsa da Fenerbahçe’nin yine de iddiasının devam ettiği Avrupa yollarında ve  Süper Lig’de rahatlıkla başarılı sona doğru ilerleyeceğinden şüphe edilemez."
Argun Darici,4,2024,Temiz MHK ve hakemler gerek,"Fenerbahçe, Süper Kupa maçına 19 yaş altı takımla çıktı, maçı oynatmadı. Böyle bir çözüm buldu, kendince istediğini de aldı. Amaç TFF başkanını ve MHK’yı yok etmekse, temmuzda seçimli kongre kararını da aldırttı Mehmet Büyükekşi’ye.
Uzunca bir süredir Sayın Ali Koç’un söylediği üç unsur var. Birincisi ‘Ben başkanken Fenerbahçe’yi şampiyon yapmazlar’. İkincisi, ‘Bizi şampiyon yapmazlar’. Üçüncüsü de ‘Bizden başka her kesime karşı savaşıyoruz’. Bunların hangisi diye sormak gerekiyor Sayın Ali Koç’a? Çünkü üç unsurun da cevabı farklıdır bence. Hal böyle olunca Sayın Ali Koç’un hedefinde kim var, ne var pek anlaşılamadı. Ama kesin bir şey var ki Fenerbahçe takımı öyle ya da böyle sebeplerden yıllarca şampiyon olamamıştır. Otobüsü kurşunlanmış ve faili bulunamamıştır. Fetö davası hakemlerden temizlendi, hatta resmi olarak bulaşma da bulunamadı dendi ama hala bir Fetö algısı da sürüyor.
Sayın Ali Koç’un daha doyurucu açıklamalar yapması gerekiyor bence. Süper Kupa’yı, Türkiye Kupası maçlarını restlemek nereye kadar uygulanacak! Hangi sonuç alınınca bu restler sona erecek. Ancak benim bildiğim ve tecrübeme göre ancak MHK’da daha önce hiç göreve gelmemiş temiz isimlerle ve hakemlerde köklü değişikliklerle umutla beklenen farklı sonuçlar gelebilir."
Argun Darici,4,2024,Ustalar sonucu belirledi,"Fenerbahçeli oyuncular bariz stresliydi. Buna rağmen fena da oynamadılar. Klasik rakip alanda baskılı, oyun kurmasının önlemeye çalışan oyununu oynadı. İlk yarıda Szymanski ve Dzeko’nun şutları direkte patladı. Yine Szymanski ve İrfan Can’nın şutları az farkla auta gitti. Kornerden gelen topta ise Mert Müldür’ün kafa asistini Djiku gole çevirdi. Duran top belli ki antrenmanlarda çalışılmış pozisyondu.
Fenerbahçe’nin rakip ceza sahasına girme sayısı ile gol pozisyonu sayısı ters orantılıydı. İsmail Hoca kesin ilgilenmeli bu durum ile. Bir de bunun üstüne kaleci İrfan Can’ın daha önceki takımı Göztepe’den beri süre gelen ciddiyetsizliği nüksedip, ayağındaki topu bariz bir şekilde rakibine verince golü de hediye etti Balotelli’ye. Adana Demirspor ilk yarıda akıllı ve soğukkanlı oynayarak Fenerbahçe ile baş etti.
51. dakikada İrfan Can’ın akıllıca kullandığı taçtan aldığı topla rakip savunmadan sıyrılarak golü atan gol Dzeko ‘Tam bir sanatçı santrfor’ dedirtti. Arda Güler’e nazire yapan Tadic’in, kalecinin kalesini boşalttığı anda orta alandan attığı gol de tam bir usta işiydi. Fenerbahçe yediği ikinci gole rağmen sonradan oyuna giren Serdar durmadı ve dördüncü golü de yaptı. Şampiyonluk yolunda yılmadan yoluna devam eden Fenerbahçe usta oyuncuları ile bu maçı da kazasız atlattı."
Argun Darici,5,2024,Harcanan sezon!,"İsmail Kartal, İstanbulspor’a karşı Dzeko, Serdar Dursun ve hatta King’le üç santrfor olarak çıktı; Gol gereken maçlarda ısrarla tek santrforda ısrar etmesinden sonra, ‘şimdi mi akıllara geldi?’ dedirtti...  Berabere biten Sivasspor maçı şampiyonluğun kaçmasında mazeret kabul edilemez. O maça gelene kadar kendi sahasında tamamen teknik direktör basiretsizliği nedeniyle bozuk para gibi kaybedilen puanların acısını çekti Fenerbahçe. Kaybedilen lig şampiyonluğu, Avrupa’dan ah vah ile silinmek, Türkiye Kupası’ndan elenmek tamamen İsmail Kartal’ın eseridir. Bunlara Süper Kupa’daki kaos da eklenince sezon kupasız kapatılmış oldu!
Galatasaray’ı deplasmanda, 10 kişi kalmasına ve hakeme rağmen yenen bir Fenerbahçe için şampiyonluğun, kupaların kaptırılmasının asla açıklaması olamaz. Çok puan toplamak, çok gol atmak birinci olamadığınız sürece başarı değildir. Bu sezon gösterdi ki İsmail Kartal’ın takımını değişik kulvarlarda başarıya götürecek psikolojisi, yeteneği eksik.
Tüm bunlara Başkan Ali Koç’un takımın patronu olduğunu unutup zamanında soyunma odalarına inmemesi, İsmail Kartal’ı rapta zapta alamaması da eklenince böyle sıfır çekilen bir sezon maalesef kaçınılmaz oldu. Şampiyon Galatasaray’ı da tebrik ediyorum."
Argun Darici,5,2024,Hakem grogi durumundaydı!,"Galatasaray-Fenerbahçe derbisinde sarı-lacivertliler galip gelince Arda Kardeşler gösterdiği yanlış ikinci sarıdan kırmızı kart nedeniyle ihalenin üstüne kalmasından kurtuldu. Fenerbahçe eğer galip gelmeseydi ortalık yangın yerine dönerdi! Ne MHK, ne de Arda Kardeşler kalırdı!
Arda Kardeşler, kırmızı karttan sonra da sürekli groki durumda dolaştı ve üst üste yanlış faul kararları verdi.
Sarıları uçuştururken ikinci kırmızıyı göstermemek için çok çabaladı. Bu da yanlışları beraberinde getirdi. Arda Kardeşler cesur olacak, doğru faul kararları verecek, sarı kartları yerli yerinde kullanacak, kırmızıları da atlamayacaktı. Ancak maçı en az kırmızı kartla bitirmek için tavizler vererek eyyam yapmayı tercih edince, hakemlik otoritesini de futbolcuların inisiyatifine bıraktı. ‘Soyunma odasına nasıl sağ salim giderim hesabı yaptı.
Kayserispor- Konyaspor maçında Kayserispor başkanının sahaya inmesi, Halil Umut Meler açısından yine mi dedirtti! Kırmızı kartın üssü VAR olsa da Meler ile başkanlar arasındaki ilişkinin artık ayar tutmadığı, tutmayacağı da açık açık görülüyor. Ayrıca Meler’i maçlarında gören başkanlar sahaya girmek, Meler’e saldırmak için tahrik mi oluyorlar acaba?
Diğer önemli maçları da hakemler ne yazık ki ancak etkin VAR müdahaleleri ile bitirebildiler."
Argun Darici,5,2024,İsmail hocanın zaferi,"Fenerbahçe tarihi bir zafer alarak bu yarışın bitmediğini gösterdi. Sarı-lacivertli futbolcular Galatasaray’ı fizik olarak ezdi, on kişi oynamasına rağmen hiç geri adım atmadı.
İsmail hoca tüm eksiklerine rağmen inanmış bir takım çıkardı sahaya, oynayan futbolcular da fizik olarak ligin en iyisi olduklarını gösterdi. Çağlar-Oosterwolde stoper tandemi önlerindeki Djiku ve Fred müthiş bir sertlik koydular ortaya. Ferdi ve Osayi de buna eşlik etti. Szymanski ve Batshuayi de sürekli baskı yaptı.
Hakem Arda Kardeşler’in fahiş hataları maçın önüne geçti. Faul pozisyonu bile tartışmalı bir pozisyonda Djiku’yu ikinci sarıdan attı. Tüm kararları neredeyse yanlıştı, sarı kartları vermedi, yanlış düdükler çaldı, kısacası maçı mahvetti. Dün Fenerbahçe ortaya koyduğu futbolla hakemi de yendi.
Mert Hakan da kırmızı kart görmek için her şeyi yaptı, hakemin sınırlarını zorladı ama olmadı.
Fenerbahçe on kişi oynamasına rağmen Galatasaray’a net bir pozisyon vermedi. Her topa bastı, sanki sahada rakip on kişi kalmıştı. Okan Buruk’un tüm hamleleri ne kadar hatalıysa İsmail Kartal o kadar doğru hamleler yaptı.
Galatasaray inanılmaz bir strese girince ve Fenerbahçe geri adım atmayınca tarihi bir galibiyete imza attı."
Argun Darici,5,2024,Daha önceleri nerelerdeydiniz?,"Avrupa’yı, Türkiye Kupası’nı, Süper Kupa’yı avucunun içinden kaçıran Fenerbahçe takımı evindeki Kayserispor maçını lig şampiyonluğu umudunu sürdürmek için çıktı. Kayseri’nin görünen mecali pek yoktu. Çok gol pozisyonunu hovardaca harcadı Fenerbahçeli oyuncular. Batsuhayi ile maça başlayan  İsmail Hoca’nın aklı daha önceleri nerelerdeydi? Bir çok maçta Dzeko ile çift santrfor oynatsaydı Batshuayi’yi kesin geriye düşmezdi sıralamada.
Batsuhayi  ilk golü yaptı, ikinci golde de ciddi pay sahibiydi. Sormak lazım İsmail Hoca’ya, neden son iki haftadır Batshuayi ile başlıyor? Yediği baskılardan mı? Yoksa Dzeko’nun huysuzluklarından mı bıktı İsmail Kartal?
İsmail Hoca’nın maç başlarken takımı yedek oyuncularla birlikte sahanın ortasına toplayıp maç konuşması yapmasına ne denmeliydi? Bu durum hiç olmayan bir görüntüydü. Acaba soyunma odasında yapması gereken konuşmayı mı unutmuştu İsmail Hoca!
TFF maçları ancak aynı zamanda oynatabildi. Daha önce en azından şampiyonluk ve düşme yolundaki takımların maçları aynı zamanda oynatsaydı, ligdeki puanlar bugünkünden kesin farklı olurdu.
İyi bir oyuncu kadrosuna sahip olan Fenerbahçe hoca zafiyetinden dolayı bir sezonu daha tüm kulvarlarda havlu atmış, harcamış gözüküyor."
Argun Darici,5,2024,Mental çöküş,"Psikolojisi, puan önemi açısından takımlar açısından çok zor maçtı. Fenerbahçe de, Konyaspor da futbol olarak ortaya çok bir şey koyamadı. Bir kör dövüşü mücadelesi olarak geçti ilk yarı. İkinci yarıda Fenerbahçe daha iyiydi. Konyaspor savunma ağırlıklı ama ara sıra çıkmaya da çalışarak oynadı. Düşme potasında olan ev sahibi için şampiyonluk yarışındaki Fenerbahçe’den bir puan almak çok önemliydi tabii ki. Fenerbahçeli oyuncularının aklı hala sanırım bir gün önceki Galatasaray’ın farklı galibiyetindeydi. Sezon sonu olmasına rağmen Galatasaraylı oyuncuların yüksek mücadele hırsı, konsantrasyonları, kondisyonları belli ki sarı-lacivertlilerin moralini altüst etmiş.
İki haftadır uyarıyorum şampiyonluğa ve düşmemek için oynayan takımların maçları aynı gün ve aynı saatte oynanmalıdır. Aksi olunca bir takımın oyuncuları bu şekilde mental olarak düşüyor. İlla şike değil ki sorun!
İkinci yarıya başlarken İsmail Kartal çok doğru yaparak Batshuayi’yi oyuna aldı, üstelik Dzeko’yu da çıkarmadı. Yetmedi Serdar Dursun’u da son dakikalarda sahaya atıp ceza sahasını karıştırmak istedi. Ama yine de sonuç gelmedi.
Takımlar gibi hakem Bahattin Şimşek de pek kendinde değildi. Maçın altında kaldı. Şimşek’in kendine daha güvenli, cesur ve doğru faul kararları ile sahada yönetmesi gerekirdi."
Argun Darici,6,2024,Yapboz takım,"Finaller öncesi son hazırlık maçını oynadık. Sahadaki İlk on bir mi olacak finallerde, sanmam… İtalya maçı başka kadro, Polonya maçı başka kadro. Montella hala oyuncuları görmekle meşgul galiba. Takım çalıştırmak başka, milli takımı turnuvaya hazırlamak bambaşka bir iş.
Ancak milli takımda birbirlerini gören futbolcular sınırlı sayıdaki hazırlık maçlarında da beraber oynamayınca nasıl birbirlerinin futbol dilini anlayacaklar, öğrenecekler, ezberleyecekler, meleke edinecekler? Yine ‘Koçum yürü, saldır, bas’ diye mi oynayacak mili takım! Eskisinden farkı sanırım bu sözleri Montella’nın oyunculara İtalyanca söylemesi olacak!
İlk on birin orta sahasında İnter, Benfica, Dortmund etiketi var ama o oyuncular da bu etiketlerini bırakıp gelmiş gibiydiler. Montella iyi öğrenmiş Türk işi politik olmayı! Diğer oyuncuları da üç büyük takımdan seçmiş. ‘Oyuncumu alıyorsan oynat’ şeklinde üç büyük takımdan acaba baskı mı var Montella’ya? Ayrıca Montella’nın Adana Demirspor’dan öğrencisi Samet iyi niyetli, cengaver ama yaptığı bariz bireysel hatalarla Fenerbahçe’yi geçen sene yakmıştı. Fatih Terim aldı götürdü Panathinaikos’a, orada da hem Fatih Hoca’yı, hem takımını yaktı, şimdi de sıra milli takımda galiba!"
Argun Darici,7,2024,Gündoğdu için hesap görme vakti,"Ferhat Gündoğdu daha önce MHK Başkanı olarak görev yaptığı dönemde, takvimler 8 Mart 2022’yi gösterirken, Cüneyt Çakır, Fırat Aydınus, Bahattin Şimşek, Hüseyin Göçek, Ali Palabıyık, Aldulkadir Bitigen, Burak Şeker, Suat Arslanboğa, Mert Güzenge, Tugay Kaan Numanoğlu, Alper Ulusoy ve Halis Özkahya’yı hakemlikten atmıştı... Kararını da  “Bir dakika daha beklemek imkansızdı” diyerek anlatmıştı. Bu hakemler Gündoğdu’nun görevinden ayrılması, Sabri Çelik’in başkan olmasıyla tekrar göreve döndüler.
Gündoğdu’nun 8 Mart’ta attığı hakemlerden FIFA kokartlı Bahattin Şimşek, FIFA kokartlı  Abdulkadir Bitigen, Burak Şeker, Mert Güzenge, Tugay Kaan Numanoğlu ve hakemlere destek çıkan bildiriyi okuyarak diğer hakemlere liderlik yapan Arda Kardeşler, Ali Şansalan ile daha birçok hakem son iki sezon liglerin yükünü çeken faal hakemlerdir.
Başkan Gündoğdu 8 Mart’ta tükürdüğünü yalayıp bu hakemlere görev verecek mi? Her ne kadar mahkemece verilmiş takipsizlik kararı olsa da, hakemlik geçmişinde adının karıştığı iddiaların futbol kamuoyu tarafından pek kabul edilebilir olmaması tartışılacak.
Sonuç olarak hakemlerin, eski hakemlerin ve yöneticilerinin içindeki ‘sen-ben kavgasında’ bir öç alma zamanı, defter dürme vakti mi geldi?  Hakemlik yine yeniden bir kaosa mı girecek?"
Argun Darici,7,2024,Temiz sayfa açılır mı?,"TFF seçimlerini Sayın İbrahim Hacıosmanoğlu kazandı. Mehmet Büyükekşi için büyük sürpriz oldu bu sonuç. Hacıosmanoğlu ve ekibi iyi emek vermişler tebrik etmek düşer hepimize. Beyaz sayfa açacağını da söyledi ki bu çok önemliydi.
Trabzonspor Başkanı iken 2011 şampiyonluk kupasını almak istiyordu sayın Hacıosmanoğlu. Fenerbahçe’nin sayılmayan şampiyonlukları, UEFA ve FIFA’ya şikayetleri için dosyaları var! Acaba o ortada kalan kupa Trabzon’a gider, Fenerbahçe sayılmayan şampiyonlukları alır, itiraz dosyaları geri çekilir mi? Fenerbahçe ile de bu şekilde temiz sayfa açılır mı? Hiç belli olmaz olmadık taş baş yarar derlermiş!
Sayın Başkan Hacıosmanoğlu’nun icraat aciliyeti var. Zamana yayılmasına ne takımların ne de futbol kamuoyunun sabrı var.
Acilen MHK, hakem, gözlemci talimatı radikal bir şekilde değiştirilmeli. Hakemlerin klasmanlara demir atmalarının, MHK’nın ve federasyonun, para ağacı ve çiftlik olarak görülmesi önlenmelidir. Ücret sistemi ve sözleşme sistemi değiştirilerek eski futbolcuların, mesleğini yapmayan antrenörlerin acilen hakem yapılması ve onların üzerlerinde yoğun çalışılıp hemen sahalara sürülmesinin önü açılmalıdır.
Sayın Hacıosmanoğlu’nun kendisi gibi sözünün eri, eyyamcı olmayan, sakin, serin kanlı, aklı başında olan bir MHK’ya ihtiyacı vardır kesinlikle."
Argun Darici,8,2024,Güneşli günler,"Mourinho dengeli, sakin oyun oynatıyor Fenerbahçe’ye. İstiyor ki oyuncular maçın atmosferine kendilerini kaptırmasın. Her an kendilerinde olsunlar, bilinçli hareket etsinler. Oyun disiplininden ve takım savunmasından kopmasınlar. Bu durum nedeniyle de maalesef Fenerbahçeli oyuncular gerektiği gibi hızlı ve çabuk olamıyor.
Belli ki topu kaptırmamak, boşa kullanmamak, kaybedilen topun çok çabuk kazanılması üzerine taktik dizayn etmiş Mourinho. Ancak bu taktik futbolun en önemli unsuru olan gol pozisyonu ve heyecan yaratmaktan uzak.
Ferdi’nin önünden Tadic’in alınıp ortaya Dzeko’nun arkasına çekilmesi, Ferdi’nin de oyun üzerindeki etkilerini yok etmiş!
Mourinho, büyük hoca. Üst düzey oyunculara, takımlara, liglere, hakemlere alışmış. Bizim ligimize, buradaki oyunculara adapte olur gibi pek durmuyor. Belki de sinir katsayısının yükselmesinin sebebi de bu durumdur. Ayrıca burasını Patagonya sanıp hemen her pozisyona itiraz ediyorsa, yakında takımını tribünden seyreder hale gelebileceğini bilmeli.
Maximin’in ayağına top yapışıyor, çok da yakışıyor. Tam hazır olmamasına rağmen, seyircilerin istediği nitelikte, ateşleyici bir oyuncu gibi duruyor.
Geçen yıldan farklı bir Mourinho Fenerbahçe’si henüz yok. Yine de kazanılan ilk maçın ardından Mourinho ile güneşli, güzel günler devamlı olur umarım."
Argun Darici,9,2024,Mourinho kayıp!,"Mourinho geçen yıldan bir tek Maximin farkı ile sahaya çıkardı Fenerbah­çe’yi. Ağır savunma hattı var Fenerbahçe’nin. Buna rağmen geniş alanda oyna­tıyor Mourinho takımı. Hal böyle olunca hücüm da ve savunma da çoğalamıyorlar.
Yalnız yakalanan Fenerbahçe savunması rahat gol yiyor. Birinci golde Torreira’nın topa vurması­na müsaade eden savunma ikinci yenen golde Osimhen’in göğüs pasını ilginçtir önleyemedi. Çok amatörceydi yenen ikinci gol.
Bence boyu kısa diye gönderdi­ği Ferdi’yi çok arayacak Mourin­ho. Fenerbahçe de sanırım İsmail Kartal’ı arayacak! Tadic, Szy­manski, sevdası pahalıya patlıyor Fenerbahçe’ye. Mourinho inat etmeyip İrfan Can’ı oynatmalı 90 dakika. Galatasaray ise her yerde kalabalık olup, alan bırakmayınca Fenerbahçeli oyuncular organize olamadılar ilk yarıda. İkinci yarıda da Fenerbahçelilerin final pasları yerini bulmayınca pozisyonlar boşa harcandı.
Mourinho kaybetti. Dersine iyi çalışmamış, bence yukardan bakmanın cezasını çekti, çektir­di. Galatasaray gibi bir takıma ve oyuncularına karşı tedbirli olmalıydı.
Titrek ve kararsız Hakem Atilla Karaoğlan maçtan çok kulübeler ile ilgilendi. İlk yarıdaki Dzeko’nun tartışma götürür bariz gol şansındaki harcadığı kırmızı kartı ikinci yarıda Fenerbahçe lehine verdiği penaltıyla ödeştirdi kendince!"
Argun Darici,9,2024,Hakemlerin komik kararları,"Geçen hafta hakemler penaltı özürlüydüler. Kararları komik, aynı zamanda üzücüydü de! Direnç Tonusluoğlu, Beşiktaş-Sivasspor maçında gözünün önündeki bariz penaltıyı anca VAR’dan verebildi. İyi hakem olacakmış! Eyüpspor-Trabzonspor buluşmasında Atilla Karaoğlan; titrek, ürkek, olmayan penaltıyı çalacak kadar kendine güvensizdi! Kabiliyet nakıs olunca... Taşıma suyla bu kadar oluyormuş maalesef.
Fenerbahçe-Alanyaspor maçının hakemi Mehmet Türkmen gençliğinin ve yeni olmasının meyvelerini yiyor. Yaptığı hatalar “Gelişir” denilerek hoş görülüyor. Avantajlarda çok aceleci ve cesaretsiz davranıp hemen düdüğü öttürmese iyi olacak. Sarı kartı kurtarıcı gibi görmesi de iyi olacak. Bence MHK; yetenekli, kumaşı iyi olan bu çocuğu harcamadan, harcanmadan, hemen FIFA yapsın. Avrupalı eğitmenler, gözlemciler tarafından verilen seminerlere katılsın, -U- maçlarında eğitilsin ve Türkiye için iyi bir proje hakemi olsun Mehmet Türkmen. Ayrıca çok rica ederim; lütfen bu çocuğu üç büyüklerin maçlarına verip hemen yıpratmayın.
Rizespor-Kasımpaşa mücadelesine Ali Şansalan’ı gönderen MHK sanırım ev sahibine jest yapmaya çalışmış ama ters tepti!
Adana Demirspor-Galatasaray karşılaşmasına MHK, FIFA Kadir Sağlam’ı kerhen mi vermiş? MHK, kerhen verse bile sorun olacağını öngörüp VAR’a da Halil Umut Meler’i o nedenle mi vermiş? Yanılmamışlar! Sağlam çok komik kararlar verdi. Kendinde değil, ne yaptığını bilmez durumdaydı."
Argun Darici,10,2024,İstenmeyen hakem!,"Okan Buruk’un, “Bir daha bu sahada maç yönetemezsiniz” dediği, hakemlerden Ali Şansalan, sanki arayı düzeltmek için Antalyaspor-Galatasaray maçındaydı.
Bir takımın istemediği hakem hemen o takımın maçına verilirse, o takımdan yana eyyam yapmadığını göstermek için bilinç altından olsa bile Ali Şansalan gibi İcardi’nin bariz penaltısını vermemek veya anlamsız sarı kart göstermek gibi ciddi hatalar yapabilir. Ya da rakip takımın lehine, aleyhine kararlar verebilir. Her durumda da adalet terazisi şaşmış olur. Bu gibi nedenlerle istenmeyen hakemlere hemen değil de daha sonraki maçlarda görev verilmesi daha  iyi olur kanımca.
Bu anlamda ‘dediğim dedik, çaldığım düdük’ mantığı, centilmenlik ile bağdaşmadığı gibi MHK’nın vakurluğuna da yakışmaz. MHK bir şeyi ispatlama, bir inat yeri değildir. Hele hele takımlarla itişme kakışma, çekişme yeri hiç değildir. MHK her zaman her durumda, barış saçmalı, uzlaşmacı olmalı, çözümler üretmelidir.
Samsunspor- Fenerbahçe müsabakasında Muhammet Ali Metoğlu iyiydi. Son dakikadaki golde sana, bana göre faul durumu vardı. Ancak hakem hiçbir golü tartışmaya açık bırakmamalıdır. 
Beşiktaş- Konyaspor maçında Kadir Sağlam’ı özellikle tebrik ediyorum.
Mehmet Türkmen ise sakın ‘ben iyi hakem oldum’ demesin hemen. Sivasspor maçında da kredisinden yediğini bilmeli!"
Argun Darici,10,2024,İstedi ama olmadı,"Fenerbahçe her deplasmanda olduğu gibi ilk yarıda savunmaya önem verip, kontrataklarla çıkarak oynamayı hedeflemiş. İlk yarıda koşan, disiplinli oynayan, mücadele eden, oyunu, skoru isteyen Twente’ye karşı Fenerbahçe asla altta kalmadı, aynı şekilde karşılık verdi. Ancak bunlara rağmen iki tarafta da güzel futbol oynama anlayışı yüksek değildi.
Sarı-lacivertlilerde bütün oyuncular mücadele etti, saklanmadan yardımlaşarak oynadı. Ancak 35. dakikadan itibaren Fenerbahçeli oyuncular da rakip alana yerleşmeye başlayınca dengeli oyun oldu sahada. Santrfor En-Nesyri’nin istekli olmasına rağmen kaçırdığı gol, klasını ve aldığı parayı inkar eden türdendi.
Fenerbahçe kaliteli oyunculardan kurulu. Twente karşısında koşup, yüksek mücadele örneği verebildiklerine göre bu futbolculara iyi, güzel futbolu oynatmak da Mourinho’nun boyunun borcu olsa gerek. İkinci devre önce Maximin ve Dzeko sonra da Mert Hakan, İsmail Yüksek oyuna girince Fenerbahçe daha derli toplu oynadı ve ataklar yaptı. Rakibine kendi oyununu kabul ettirmeye yönelik oynadı. Amrabat iyiydi. Tadic de belki de ilk kez bu kadar istekliydi. Amrabat’ın asisti ile Tadic’in golü güzeldi.
Formda Twente karşısında iyi bir sınav veren Fenerbahçe, ‘Keşke her maçta en azından bu mücadele ile oynayabilse’ dedirtti!"
